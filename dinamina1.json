[
{"author(s)": "", "article": "Monday, \u0da2\u0dd4\u0db1\u0dd2 18, 2018 - 21:33\u0d85\u0db0\u0dd2\u0d9a\u0dbb\u0dab\u0d85\u0db0\u0dd2\u0d9a\u0dbb\u0dab\u0dba\u0da7 \u0d85\u0db4\u0dc4\u0dcf\u0dc3 \u0d9a\u0dc5 \u0db6\u0dc0\u0da7 \u0da0\u0ddd\u0daf\u0db1\u0dcf \u0dbd\u0dd0\u0db6 \u0dc3\u0dd2\u0da7\u0dd2\u0db1 \u0db1\u0dd2\u0dba\u0ddd\u0da2\u0dca\u200d\u0dba \u0d85\u0db8\u0dcf\u0dad\u0dca\u200d\u0dba \u0dbb\u0d82\u0da2\u0db1\u0dca \u0dbb\u0dcf\u0db8\u0db1\u0dcf\u0dba\u0d9a\u0da7 \u0d91\u0dbb\u0dd9\u0dc4\u0dd2\u0dc0 \u0dbd\u0db6\u0db1 30 \u0dc0\u0db1 \u0daf\u0dcf \u0da0\u0ddd\u0daf\u0db1\u0dcf \u0db4\u0dad\u0dca\u200d\u0dbb\u0dba\u0d9a\u0dca \u0d9c\u0ddc\u0db1\u0dd4 \u0d9a\u0dbb\u0db1 \u0dbd\u0dd9\u0dc3\u0da7 \u0dc1\u0dca\u200d\u0dbb\u0dda\u0dc2\u0dca\u0da8\u0dcf\u0db0\u0dd2\u0d9a\u0dbb\u0dab\u0dba \u0d85\u0daf \u0db1\u0dd3\u0dad\u0dd2\u0db4\u0dad\u0dd2\u0dc0\u0dbb\u0dba\u0dcf\u0da7 \u0db1\u0dd2\u0dba\u0ddd\u0d9c \u0d9a\u0dbb \u0dad\u0dd2\u0db6\u0dda.\n\u0dc1\u0dca\u200d\u0dbb\u0dda\u0dc2\u0dca\u0da8\u0dcf\u0db0\u0dd2\u0d9a\u0dbb\u0dab\u0dba \u0daf\u0dd0\u0db1\u0dd4\u0db8\u0dca \u0daf\u0dd4\u0db1\u0dca\u0db1\u0dda, \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0d85\u0db0\u0dd2\u0d9a\u0dbb\u0dab \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0dbb\u0dd4\u0db1\u0dca \u0dc4\u0dcf \u0db1\u0dd3\u0dad\u0dd2\u0da5\u0dba\u0dd2\u0db1\u0dca \u0db6\u0dc4\u0dd4\u0dad\u0dbb\u0dba\u0d9a\u0dca \u0daf\u0dd6\u0dc2\u0dd2\u0dad \u0db6\u0dc0\u0da7 \u0db8\u0dcf\u0db0\u0dca\u200d\u0dba \u0dc4\u0db8\u0dd4\u0dc0\u0dda \u0dbb\u0d82\u0da2\u0db1\u0dca \u0dbb\u0dcf\u0db8\u0db1\u0dcf\u0dba\u0d9a \u0d9a\u0dc5 \u0db4\u0dca\u200d\u0dbb\u0d9a\u0dcf\u0dc1\u0dba\u0dd9\u0db1\u0dca \u0d85\u0db0\u0dd2\u0d9a\u0dbb\u0dab\u0dba\u0da7 \u0dc3\u0dd2\u0daf\u0dd4\u0dc0\u0dd3 \u0d87\u0dad\u0dd2 \u0d85\u0db4\u0dc4\u0dcf\u0dc3\u0dba\u0da7 \u0daf\u0dac\u0dd4\u0dc0\u0db8\u0dca \u0db1\u0ddc\u0d9a\u0dc5 \u0dba\u0dd4\u0dad\u0dca\u0dad\u0dda, \u0db8\u0db1\u0dca\u0daf\u0dd0\u0dba\u0dd2 \u0dc0\u0dd2\u0db8\u0dc3\u0db1 \u0d9a\u0dd9\u0da7\u0dd4\u0db8\u0dca\u0db4\u0dad\u0dca \u0d86\u0da5\u0dcf\u0dc0\u0d9a\u0dca \u0daf \u0dbd\u0db6\u0dcf \u0daf\u0dd9\u0db1 \u0dbd\u0dd9\u0dc3\u0dba\u0dd2.\n\u0d92 \u0d85\u0db1\u0dd4\u0dc0 \u0dc0\u0d9c\u0d8b\u0dad\u0dca\u0dad\u0dbb\u0d9a\u0dcf\u0dbb \u0dbb\u0d82\u0da2\u0db1\u0dca \u0dbb\u0dcf\u0db8\u0db1\u0dcf\u0dba\u0d9a\u0da7 \u0d91\u0dbb\u0dd9\u0dc4\u0dd2\u0dc0 \u0daf\u0dac\u0dd4\u0dc0\u0db8\u0dca \u0db1\u0dd2\u0dba\u0db8 \u0db1\u0ddc\u0d9a\u0dc5 \u0dba\u0dd4\u0dad\u0dca\u0dad\u0dda \u0d87\u0dba\u0dd2\u0daf\u0dd0\u0dba\u0dd2 \u0dc0\u0dd2\u0db8\u0dc3\u0db1 \u0d9a\u0dd9\u0da7\u0dd4\u0db8\u0dca\u0db4\u0dad\u0dca \u0d86\u0da5\u0dcf\u0dc0 \u0dc4\u0dcf \u0da0\u0ddd\u0daf\u0db1\u0dcf \u0db4\u0dad\u0dca\u200d\u0dbb\u0dba \u0dbd\u0db6\u0db1 \u0db8\u0dc3 30 \u0dc0\u0db1 \u0daf\u0dd2\u0db1 \u0d85\u0db0\u0dd2\u0d9a\u0dbb\u0dab\u0dba\u0da7 \u0d9c\u0ddc\u0db1\u0dd4 \u0d9a\u0dbb\u0db1 \u0dbd\u0dd9\u0dc3 \u0db1\u0dd3\u0dad\u0dd2\u0db4\u0dad\u0dd2\u0dc0\u0dbb\u0dba\u0dcf\u0da7 \u0db1\u0dd2\u0dba\u0ddd\u0d9c \u0d9a\u0dc5\u0dda \u0dba.\n\u0db8\u0dcf\u0d9c\u0dbd\u0dca\u0d9a\u0db1\u0dca\u0daf\u0dda \u0dc3\u0dd4\u0daf\u0dad\u0dca\u0dad \u0dc4\u0dd2\u0db8\u0dd2\u0dba\u0db1\u0dca \u0dc4\u0dcf \u0dc0\u0dd2\u0dc1\u0dcf\u0db8\u0dd2\u0d9a \u0dba\u0dd4\u0daf \u0dc4\u0db8\u0dd4\u0daf\u0dcf \u0db1\u0dd2\u0dbd\u0db0\u0dcf\u0dbb\u0dd2\u0dba\u0d9a\u0dd4 \u0dc0\u0db1 \u0dc3\u0dd4\u0db1\u0dd2\u0dbd\u0dca \u0db4\u0dd9\u0dbb\u0dda\u0dbb\u0dcf \u0dc0\u0dd2\u0dc3\u0dd2\u0db1\u0dca \u0d9c\u0ddc\u0db1\u0dd4 \u0d9a\u0dbb \u0dad\u0dd2\u0db6\u0dd4 \u0db4\u0dd0\u0db8\u0dd2\u0dab\u0dd2\u0dbd\u0dca\u0dbd\u0d9a\u0dca \u0dc3\u0dbd\u0d9a\u0dcf \u0db6\u0dd0\u0dbd\u0dd4 \u0d85\u0d9c\u0dc0\u0dd2\u0db1\u0dd2\u0dc3\u0dd4\u0dbb\u0dd4 \u0db4\u0dca\u200d\u0dbb\u0dd2\u0dba\u0dc3\u0dcf\u0daf\u0dca \u0da9\u0dd9\u0db4\u0dca \u0dc4\u0dcf \u0db8\u0dd6\u0dbb\u0dca\u0daf\u0dd4 \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4 \u0dba\u0db1 \u0dc0\u0dd2\u0db1\u0dd2\u0dc3\u0dd4\u0dbb\u0dd4 \u0db8\u0da9\u0dd4\u0dbd\u0dca\u0dbd \u0d91\u0db8 \u0db1\u0dd2\u0dba\u0ddd\u0d9c\u0dba \u0d9a\u0dc5\u0dda \u0dba.\n\u0dbb\u0d82\u0da2\u0db1\u0dca \u0dbb\u0dcf\u0db8\u0db1\u0dcf\u0dba\u0d9a \u0dc3\u0db8\u0dcf\u0dc0 \u0d9c\u0dad \u0dba\u0dd4\u0dad\u0dd4 \u0db1\u0dd1\u0db1\u0dd2\u0dba\u0ddd\u0da2\u0dca\u200d\u0dba \u0d85\u0db8\u0dcf\u0dad\u0dca\u200d\u0dba \u0dbb\u0d82\u0da2\u0db1\u0dca \u0dbb\u0dcf\u0db8\u0db1\u0dcf\u0dba\u0d9a\u0db1\u0dd3\u0dad\u0dd2\u0db4\u0dad\u0dd2"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 15:01\u0db4\u0dd4\u0dc0\u0dad\u0dca\u0d85\u0d82\u0d9c\u0ddc\u0da9 \u0dbd\u0ddc\u0d9a\u0dca\u0d9a\u0dcf \u0db1\u0dd0\u0db8\u0dd0\u0dad\u0dd2 \u0db4\u0dcf\u0dad\u0dcf\u0dbd \u0db1\u0dcf\u0dba\u0d9a\u0dba\u0dcf\u0d9c\u0dda \u0dc3\u0db8\u0dd3\u0db4\u0dad\u0db8\u0dba\u0dd9\u0d9a\u0dd4 \u0db6\u0dc0 \u0db4\u0dd0\u0dc0\u0dc3\u0dd9\u0db1 \u0dc3\u0dd0\u0d9a\u0d9a\u0dbb\u0dd4\u0dc0\u0dd9\u0d9a\u0dca \u0d9a\u0ddc\u0dc5\u0db9 \u0d85\u0db4\u0dbb\u0dcf\u0db0 \u0d9a\u0ddc\u0da7\u0dca\u0da8\u0dcf\u0dc1\u0dba \u0db8\u0d9c\u0dd2\u0db1\u0dca \u0d85\u0daf (18) \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd9\u0db1 \u0d87\u0dad\u200d.\n\u00a0\n\u0db4\u0ddc\u0dbd\u0dd2\u0dc3\u0dca \u0db8\u0dcf\u0db0\u0dca\u200d\u0dba \u0db4\u0dca\u200d\u0dbb\u0d9a\u0dcf\u0dc1\u0d9a \u0db4\u0ddc\u0dbd\u0dd2\u0dc3\u0dca \u0d85\u0db0\u0dd2\u0d9a\u0dcf\u0dbb\u0dd3 \u0dbb\u0dd4\u0dc0\u0db1\u0dca \u0d9c\u0dd4\u0dab\u0dc3\u0dda\u0d9a\u0dbb \u0db8\u0dc4\u0dad\u0dcf \u0db8\u0dcf\u0db0\u0dca\u200d\u0dba \u0dc4\u0db8\u0dd4\u0dc0\u0d9a\u0da7 \u0d91\u0d9a\u0dca \u0dc0\u0dd9\u0db8\u0dd3\u0db1\u0dca \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda\u0dba.\n\u00a0\n\u0db4\u0dc3\u0dd4\u0d9c\u0dd2\u0dba \u0d9a\u0dcf\u0dbd \u0dc0\u0d9a\u0dc0\u0dcf\u0db1\u0dd4\u0dc0\u0dda\u0daf\u0dd2 \u0d85\u0dad\u0dd4\u0dbb\u0dd4\u0d9c\u0dd2\u0dbb\u0dd2\u0dba \u0db4\u0dca\u200d\u0dbb\u0daf\u0dda\u0dc1\u0dba\u0dda\u0daf\u0dd3 \u0dbb\u0dd6\u0db4\u0dbd\u0dcf\u0dc0\u0db1\u0dca\u200d\u0dba\u0dcf\u0d9c\u0dcf\u0dbb \u0dc1\u0dd2\u0dbd\u0dca\u0db4\u0dd2\u0db1\u0dd2\u0dba\u0d9a\u0dca \u0dc3\u0dc4 \u0db8\u0dcf\u0dc5\u0db9\u0dda \u0d87\u0dc0\u0dd2\u0daf\u0dd2\u0db1 \u0db8\u0d82 \u0dad\u0dd3\u0dbb\u0dd4\u0dc0\u0dda\u0daf\u0dd3 \u0db4\u0ddc\u0dbd\u0dd3 \u0dbb\u0ddc\u0dc2\u0dcf\u0db1\u0dca \u0db1\u0dd0\u0db8\u0dd0\u0dad\u0dca\u0dad\u0dcf \u0d9d\u0dcf\u0dad\u0db1\u0dba \u0dc3\u0dd2\u0daf\u0dca\u0db0\u0dd2\u0dba\u0da7 \u0d85\u0daf\u0dcf\u0dc5 \u0db4\u0dca\u200d\u0dbb\u0db0\u0dcf\u0db1 \u0dc3\u0dd0\u0d9a\u0d9a\u0dbb\u0dd4 \u0db8\u0ddc\u0dc4\u0dd4 \u0dc0\u0db1 \u0db6\u0dc0\u0daf \u0db4\u0ddc\u0dbd\u0dd2\u0dc3\u0dca \u0db8\u0dcf\u0db0\u0dca\u200d\u0dba \u0db4\u0dca\u200d\u0dbb\u0d9a\u0dcf\u0dc1\u0d9a\u0dc0\u0dbb\u0dba\u0dcf \u0db4\u0dd0\u0dc0\u0dc3\u0dd3\u0dba.\n\u00a0\n\u0d85\u0daf\u0dcf\u0dc5 \u0d9d\u0dcf\u0dad\u0db1\u0dba\u0db1\u0dca \u0dc3\u0dd2\u0daf\u0dd4 \u0d9a\u0dd2\u0dbb\u0dd2\u0db8\u0dda\u0daf\u0dd3 \u0dc0\u0dd9\u0da9\u0dd2 \u0dad\u0dd0\u0db6\u0dd3\u0db8\u0da7 \u0dba\u0ddc\u0daf\u0dcf \u0d9c\u0dad\u0dca \u0db8\u0dd2\u0dbd\u0dd2 \u0db8\u0dd3\u0da7\u0dbb\u0dca 09 \u0dc0\u0dbb\u0dca\u0d9c\u0dba\u0dda \u0d9c\u0dd2\u0db1\u0dd2 \u0d85\u0dc0\u0dd2\u0dba\u0daf \u0db4\u0ddc\u0dbd\u0dd2\u0dc3\u0dd2\u0dba \u0dc0\u0dd2\u0dc3\u0dd2\u0db1\u0dca \u0dc3\u0ddc\u0dba\u0dcf\u0d9c\u0dd9\u0db1 \u0dad\u0dd2\u0db6\u0dda.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 13:26\u0db4\u0dd4\u0dc0\u0dad\u0dca\u0d9a\u0dd2\u0dbb\u0dd2\u0db4\u0dd2\u0da7\u0dd2 \u0db8\u0dd2\u0dc5 \u0dc0\u0dd0\u0da9\u0dd2\u0d9a\u0dd2\u0dbb\u0dd2\u0db8 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d9a\u0dd2\u0dc3\u0dd2\u0daf\u0dd4 \u0dad\u0dd3\u0dbb\u0dab\u0dba\u0d9a\u0dca \u0d9c\u0dd9\u0db1 \u0db1\u0dd0\u0dad\u0dd2 \u0db6\u0dc0 \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a \u0d9a\u0da7\u0dba\u0dd4\u0dad\u0dd4 \u0db4\u0dd2\u0dbd\u0dd2\u0db6\u0db3 \u0d85\u0db0\u0dd2\u0d9a\u0dcf\u0dbb\u0dd2\u0dba \u0db4\u0dc0\u0dc3\u0dba\u0dd2.\n\u0d91\u0dc4\u0dd2 \u0dc3\u0db7\u0dcf\u0db4\u0dad\u0dd2 \u0dc4\u0dc3\u0dd2\u0dad \u0dad\u0dd2\u0dbd\u0d9a\u0dbb\u0dad\u0dca\u0db1 \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda \u0d9a\u0dd2\u0dbb\u0dd2\u0db4\u0dd2\u0da7\u0dd2 \u0db8\u0dd2\u0dc5 \u0d89\u0dc4\u0dc5 \u0daf\u0dd0\u0db8\u0dd3\u0db8 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d89\u0dbd\u0dca\u0dbd\u0dd3\u0db8\u0dca \u0dbd\u0dd0\u0db6\u0dd4\u0dab\u0daf \u0db8\u0dd2\u0dbd \u0dc0\u0dd0\u0da9\u0dd2\u0d9a\u0dd2\u0dbb\u0dd3\u0db8\u0da7 \u0d85\u0dc0\u0dc3\u0dbb \u0dbd\u0db6\u0dcf \u0daf\u0dd9\u0db1\u0dca\u0db1\u0dda \u0db1\u0dd0\u0dad\u0dd2 \u0db6\u0dc0\u0dba\u0dd2.\n\u0d9a\u0dd2\u0dbb\u0dd2\u0db4\u0dd2\u0da7\u0dd2 \u0db8\u0dd2\u0dbd \u0dc0\u0dd0\u0da9\u0dd2 \u0d9a\u0dd2\u0dbb\u0dd3\u0db8\u0da7 \u0d85\u0db1\u0dd4\u0db8\u0dd0\u0dad\u0dd2\u0dba\u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a \u0d9a\u0da7\u0dba\u0dd4\u0dad\u0dd4 \u0db4\u0dd2\u0dbd\u0dd2\u0db6\u0db3 \u0d85\u0db0\u0dd2\u0d9a\u0dcf\u0dbb\u0dd2\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 15:41\u0db4\u0dd4\u0dc0\u0dad\u0dca\u0dc1\u0dca\u200d\u0dbb\u0dd3 \u0dbd\u0dcf\u0d82\u0d9a\u0dda\u0dba \u0d9c\u0dd3\u0dad\u0dba \u0dbb\u0dc3\u0dc0\u0dad\u0dca \u0d9a\u0dc5 \u0db4\u0dca\u200d\u0dbb\u0dc0\u0dd3\u0dab \u0d9c\u0dcf\u0dba\u0d9a \u0d85\u0dba\u0dd2\u0dc0\u0ddd \u0da9\u0dd9\u0db1\u0dd2\u0dc3\u0dca \u0db8\u0dc4\u0dad\u0dcf \u0d85\u0db7\u0dcf\u0dc0\u0db4\u0dca\u200d\u0dbb\u0dcf\u0db4\u0dca\u0dad \u0dc0\u0dda.\u00a0\n\u00a0\n\u00a0\u0dc3\u0dd3\u0daf\u0dd4\u0dc0\u0dda \u0db4\u0dd2\u0dc4\u0dd2\u0da7\u0dd2 \u0d94\u0dc4\u0dd4\u0d9c\u0dda \u0db1\u0dd2\u0dc0\u0dc3\u0dda\u0daf\u0dd3 \u0d85\u0db7\u0dcf\u0dc0\u0db4\u0dca\u200d\u0dbb\u0dcf\u0db4\u0dca\u0dad \u0dc0\u0dd3 \u0dad\u0dd2\u0db6\u0dda. \u0db8\u0dd2\u0dba \u0dba\u0db1 \u0dc0\u0dd2\u0da7 \u0d92 \u0db8\u0dc4\u0dad\u0dcf 86\u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0dc0\u0dd2\u0dba\u0dda \u0db4\u0dc3\u0dd4\u0dc0\u0dd2\u0dba.\u00a0\n\u00a0\n\u0d92 \u0db8\u0dc4\u0dad\u0dcf \u0db4\u0dca\u200d\u0dbb\u0dc0\u0dd3\u0dab \u0d9c\u0dcf\u0dba\u0d9a \u0dc4\u0dcf \u0dc3\u0d82\u0d9c\u0dd3\u0dad\u0da5\u0dba\u0dd9\u0d9a\u0dca \u0dc0\u0db1 \u0dc3\u0dd4\u0db1\u0dd2\u0dbd\u0dca \u0dc1\u0dcf\u0db1\u0dca\u0dad\u0dba\u0db1\u0dca\u0d9c\u0dda \u0db8\u0d9c \u0dba\u0db8\u0dd3\u0db1\u0dca \u0dc3\u0dc4\u0dd8\u0daf \u0dc3\u0dd2\u0dad\u0dca \u0dc3\u0dad\u0db1\u0dca \u0db4\u0dd2\u0db1\u0dc0\u0dd4 \u0d9c\u0dcf\u0dba\u0d9a\u0dba\u0dd9\u0d9a\u0dca \u0dc0\u0dd2\u0dba.\n\u00a0\n1932 \u0db8\u0dd0\u0dba\u0dd2 28\u0dc0\u0db1\u0daf\u0dcf \u0dc3\u0dd3\u0daf\u0dd6\u0dc0 \u0db4\u0dca\u200d\u0dbb\u0daf\u0dda\u0dc1\u0dba\u0dda\u0daf\u0dd3 \u0db4\u0dd0\u0dc3\u0dca\u200c\u0d9a\u0dd4\u0dc0\u0dbd\u0dca \u0daf\u0ddc\u0db1\u0dca \u0d94\u0d9c\u0dc3\u0dca\u200c\u0da7\u0dd2\u0db1\u0dca \u0d85\u0dba\u0dd2\u0dc0\u0ddd \u0db1\u0db8\u0dd2\u0db1\u0dca \u0da2\u0db1\u0dca\u0db8\u0dbd\u0dcf\u0db7\u0dba \u0dbd\u0dd0\u0db6\u0dd6 \u0d94\u0dc4\u0dd4 1952 \u0dc0\u0dc3\u0dbb\u0dda\u0daf\u0dd3 \u0d9c\u0dd4\u0dc0\u0db1\u0dca\u0dc0\u0dd2\u0daf\u0dd4\u0dbd\u0dd2\u0dba\u0dda \u0dc0\u0dd9\u0dc5\u0dd9\u0db3 \u0dc3\u0dda\u0dc0\u0dba\u0dda \u0db4\u0dd0\u0dc0\u0dd0\u0dad\u0dca\u0dc0\u0dd6 '\u0d86\u0db0\u0dd4\u0db1\u0dd2\u0d9a \u0db4\u0dd0\u0dba' \u0dc0\u0dd0\u0da9\u0dc3\u0da7\u0dc4\u0db1\u0dda\u0daf\u0dd3 \u0db4\u0dca\u200d\u0dbb\u0dae\u0db8 \u0dc0\u0dbb\u0da7 \u0d9c\u0dd3\u0dad\u0dba\u0d9a\u0dca\u200c \u0d9c\u0dcf\u0dba\u0db1\u0dcf \u0d9a\u0dbb\u0db1\u0dd4 \u0dbd\u0dd0\u0db6\u0dd3\u0dba. \u0d92 '\u0dc0\u0dbb\u0dd9\u0db1\u0dca \u0dc4\u0dd3\u0db1\u0dca \u0dc3\u0dd0\u0dbb\u0dda' \u0d9c\u0dd3\u0dad\u0dba\u0dba\u0dd2.\u00a0\n\u00a0\n\u0dc0\u0dd8\u0dad\u0dca\u0dad\u0dd2\u0dba\u0dd9\u0db1\u0dca \u0d9c\u0dd4\u0dbb\u0dd4\u0dc0\u0dbb\u0dba\u0d9a\u0dd4 \u0dc0\u0dd6 \u0d85\u0dba\u0dd2\u0dc0\u0ddd \u0dbb\u0dad\u0dca\u0db1\u0db4\u0dd4\u0dbb\u0dba, \u0db8\u0dd3\u0d9c\u0db8\u0dd4\u0dc0 \u0d86\u0daf\u0dd3 \u0db4\u0dca\u200d\u0dbb\u0daf\u0dda\u0dc1\u0dc0\u0dbd \u0db4\u0dcf\u0dc3\u0dbd\u0dca\u0dc4\u0dd2 \u0d89\u0d9c\u0dd0\u0db1\u0dca\u0dc0\u0dd3\u0db8\u0dca \u0d9a\u0da7\u0dba\u0dd4\u0dad\u0dd4\u0dc0\u0dbd \u0daf \u0db1\u0dd2\u0dbb\u0dad \u0dc0\u0dd2\u0dba. \u0db4\u0dc3\u0dd4\u0dc0 \u0dbb\u0da2\u0dba\u0dda \u0dc3\u0d82\u0d9c\u0dd3\u0dad \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0da2\u0db1 \u0dc3\u0d82\u0d9c\u0dd3\u0dad \u0d8b\u0db4\u0daf\u0dda\u0dc1\u0d9a\u0dc0\u0dbb\u0dba\u0dcf \u0db8\u0dd9\u0db1\u0dca\u0db8 \u0d91\u0d9a\u0dbd \u0db4\u0dd0\u0dc0\u0dd0\u0dad\u0dca\u0dc0\u0dd6 '\u0dc4\u0dd9\u0dc5 \u0db8\u0dd2\u0dc4\u0dd2\u0dbb' \u0d9c\u0dcf\u0dba\u0db1 \u0dc0\u0dd8\u0db1\u0dca\u0daf\u0dba\u0dda \u0db8\u0dd6\u0dbd\u0dd2\u0d9a\u0dba\u0dcf \u0db6\u0dc0\u0da7 \u0daf \u0db4\u0dad\u0dca \u0dc0\u0dd2\u0dba.\u00a0\n\u00a0\n\u0dc0\u0dd3\u0dbb\u0dc3\u0dda\u0db1 \u0d9c\u0dd4\u0dab\u0dad\u0dd2\u0dbd\u0d9a, \u0dbd\u0dba\u0db1\u0dbd\u0dca \u0dbb\u0db1\u0dca\u0dc0\u0dbd, \u0dbb\u0ddd\u0dc4\u0dab \u0db6\u0dd0\u0daf\u0dca\u0daf\u0d9c\u0dda \u0dc0\u0dd0\u0db1\u0dca\u0db1\u0dc0\u0dd4\u0db1\u0dca \u0dc4\u0dd9\u0dc5 \u0db8\u0dd2\u0dc4\u0dd2\u0dbb\u0dda \u0d85\u0dba\u0dd2\u0dc0\u0ddd\u0d9c\u0dda \u0dc3\u0db8\u0d9a\u0dcf\u0dbd\u0dd3\u0db1\u0dba\u0ddd \u0dc0\u0dd6\u0dc4. \u0d94\u0dc4\u0dd4\u0d9c\u0dda \u0d9a\u0da7\u0dc4\u0dac \u0d91\u0d9a\u0dbd \u0dc3\u0dd4\u0db7\u0dcf\u0dc0\u0dd2\u0dad \u0d9c\u0dd3\u0dad \u0d9a\u0dca\u200d\u0dc2\u0dda\u0dad\u0dca\u200d\u0dbb\u0dba \u0daf\u0dd2\u0d9c\u0dca\u0dc0\u0dd2\u0da2\u0dba \u0d9a\u0dc5 \u0dc3\u0dd4\u0db1\u0dd2\u0dbd\u0dca \u0dc1\u0dcf\u0db1\u0dca\u0dad\u0dba\u0db1\u0dca\u0d9c\u0dda \u0dc4\u0dac\u0da7 \u0db6\u0ddc\u0dc4\u0ddd\u0dc3\u0dda \u0dc3\u0db8\u0dcf\u0db1\u0d9a\u0db8\u0dca \u0daf\u0dd0\u0d9a\u0dca\u200c\u0dc0\u0dd3\u0dba. \u0d92 \u0dc4\u0dda\u0dad\u0dd4\u0dc0\u0dd9\u0db1\u0dca \u0dc3\u0dd4\u0db1\u0dd2\u0dbd\u0dca \u0dc1\u0dcf\u0db1\u0dca\u0dad\u0dba\u0db1\u0dca\u0d9c\u0dda \u0d9c\u0dd3\u0dad \u0d9c\u0dcf\u0dba\u0db1\u0dcf \u0d9a\u0dd2\u0dbb\u0dd3\u0db8\u0dda \u0dc0\u0dd0\u0da9\u0dd2 \u0d85\u0dc0\u0d9a\u0dcf\u0dc1\u0dba\u0d9a\u0dca\u200c \u0d85\u0dba\u0dd2\u0dc0\u0ddd\u0da7 \u0d8b\u0daf\u0dcf\u0dc0\u0dd2\u0dab\u0dd2. \u0dbd\u0daf \u0d85\u0dc0\u0dc3\u0dca\u200c\u0dae\u0dcf\u0dc0\u0dd9\u0db1\u0dca \u0dc0\u0dd2\u0db4\u0dd4\u0dbd \u0db4\u0dbd \u0db1\u0dd9\u0dc5\u0dcf\u0d9c\u0dad\u0dca \u0d85\u0dba\u0dd2\u0dc0\u0ddd \u0d9c\u0dcf\u0dba\u0db1\u0dba\u0dda\u0daf\u0dd3 \u0d9c\u0dd3\u0dad\u0dc0\u0dbd\u0da7 \u0d8b\u0db4\u0dbb\u0dd2\u0db8 \u0dc3\u0dcf\u0db0\u0dcf\u0dbb\u0dab\u0dba\u0d9a\u0dca\u200c \u0d89\u0da7\u0dd4\u0d9a\u0dd2\u0dbb\u0dd3\u0db8\u0da7 \u0dc3\u0dd1\u0db8 \u0dc0\u0dd2\u0da7\u0db8 \u0dc3\u0db8\u0dad\u0dca\u0d9a\u0db8\u0dca \u0daf\u0dd0\u0d9a\u0dca\u200c\u0dc0\u0dd3\u0dba. \u0dc3\u0dd4\u0db1\u0dd2\u0dbd\u0dca \u0dc1\u0dcf\u0db1\u0dca\u0dad\u0dba\u0db1\u0dca\u0d9c\u0dda \u0dc4\u0db8\u0dd4\u0dc0 \u0d85\u0dba\u0dd2\u0dc0\u0ddd \u0da9\u0dd9\u0db1\u0dd2\u0dc3\u0dca\u200c\u0d9c\u0dda \u0d9c\u0dcf\u0dba\u0db1 \u0daf\u0dd2\u0dc0\u0dd2\u0dba\u0dda \u0d85\u0dad\u0dd2\u0dc1\u0dba \u0dc0\u0dd0\u0daf\u0d9c\u0dad\u0dca \u0d85\u0dc0\u0dc3\u0dca\u200c\u0dae\u0dcf\u0dc0\u0d9a\u0dca\u200c \u0dc0\u0dd2\u0dba.\n\u00a0\n\u0dad\u0ddc\u0dbb\u0dad\u0dd4\u0dbb\u0dd4 \u0d85\u0dc3\u0dcf \u0daf\u0dd0\u0db1\u0d9c\u0dad\u0dca \u0dc3\u0dd4\u0db1\u0dd2\u0dbd\u0dca \u0dc1\u0dcf\u0db1\u0dca\u0dad\u0dba\u0ddd \u0d85\u0dba\u0dd2\u0dc0\u0ddd \u0da9\u0dd9\u0db1\u0dd2\u0dc3\u0dca\u200c \u0db1\u0db8\u0dca \u0d86\u0db0\u0dd4\u0db1\u0dd2\u0d9a\u0dba\u0dcf \u0dad\u0db8 \u0dc3\u0d82\u0d9c\u0dd3\u0dad \u0dad\u0d9a\u0dca\u200c\u0dc3\u0dbd\u0dcf\u0dc0\u0da7 \u0d87\u0dad\u0dd4\u0dc5\u0dad\u0dca \u0d9a\u0dbb \u0d9c\u0dad\u0dca\u0dad\u0dda\u0dba. \u0d92 \u0d85\u0db1\u0dd4\u0dc0 \u0d94\u0dc4\u0dd4 \u0dc3\u0dd4\u0db1\u0dd2\u0dbd\u0dca \u0dc1\u0dcf\u0db1\u0dca\u0dad\u0dba\u0db1\u0dca \u0dba\u0da7\u0dad\u0dda \u0dc3\u0d82\u0d9c\u0dd3\u0dad\u0dba \u0dc4\u0daf\u0dcf\u0dbb\u0db1\u0dca\u0db1\u0da7 \u0db4\u0da7\u0db1\u0dca \u0d9c\u0dad\u0dca\u0dad\u0dda\u0dba. \u0d91\u0dba \u0dad\u0db8 \u0dc3\u0d82\u0d9c\u0dd3\u0dad \u0daf\u0dd2\u0dc0\u0dd2\u0dba\u0dda \u0dbd\u0dd0\u0db6\u0dd6 \u0dc3\u0dca\u200c\u0dc0\u0dbb\u0dca\u0dab\u0db8\u0dba \u0d85\u0dc0\u0dc3\u0dca\u200c\u0dae\u0dcf\u0dc0\u0d9a\u0dca\u200c \u0dbd\u0dd9\u0dc3 \u0d85\u0dba\u0dd2\u0dc0\u0ddd \u0da9\u0dd9\u0db1\u0dd2\u0dc3\u0dca \u0d9a\u0dc0\u0daf\u0dad\u0dca \u0dc3\u0dd0\u0dbd\u0d9a\u0dd6\u0dc4. 1975 \u0daf\u0dd3 \u0dc3\u0dd4\u0db1\u0dd2\u0dbd\u0dca \u0dc1\u0dcf\u0db1\u0dca\u0dad\u0dba\u0db1\u0dca\u0d9c\u0dda '\u0dbb\u0db1\u0dca\u0dc0\u0dbd\u0dcf\u0dc0' \u0dc3\u0d82\u0d9c\u0dd3\u0dad \u0dc0\u0dd0\u0da9\u0dc3\u0da7\u0dc4\u0db1\u0da7 \u0d91\u0d9a\u0dca\u200c\u0dc0\u0dd3\u0db8\u0da7 \u0d85\u0dba\u0dd2\u0dc0\u0ddd\u0da7 \u0d85\u0dc0\u0dc3\u0dca\u200c\u0dae\u0dcf\u0dc0 \u0d8b\u0daf\u0dcf\u0dc0\u0dd2\u0dba. \u0d91\u0dc4\u0dd2\u0daf\u0dd3 \u0dad\u0dd2\u0dbd\u0d9a \u0dc3\u0dd4\u0db0\u0dbb\u0dca\u0db8\u0db1\u0dca \u0daf \u0dc3\u0dd2\u0dbd\u0dca\u0dc0\u0dcf \u0dbd\u0dd2\u0dba\u0dd6 \u0dc3\u0dd4\u0db1\u0dd2\u0dbd\u0dca \u0dc1\u0dcf\u0db1\u0dca\u0dad\u0dba\u0db1\u0dca \u0dc3\u0d82\u0d9c\u0dd3\u0dad\u0dc0\u0dad\u0dca \u0d9a\u0dc5 '\u0d9a\u0dd4\u0dbb\u0dd4\u0dbd\u0dd4 \u0db4\u0dbb\u0dcf\u0daf\u0dd3\u0dc3\u0dba\u0dda' \u0d9c\u0dd3\u0dba \u0d9c\u0dba\u0db8\u0dd2\u0db1\u0dca \u0d85\u0dba\u0dd2\u0dc0\u0ddd \u0da9\u0dd9\u0db1\u0dd2\u0dc3\u0dca\u200c \u0dc3\u0dd2\u0dba \u0dc3\u0d82\u0d9c\u0dd3\u0dad \u0da0\u0dcf\u0dbb\u0dd2\u0d9a\u0dcf\u0dc0 \u0d86\u0dbb\u0db8\u0dca\u0db7 \u0d9a\u0dc5\u0dda\u0dba.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 15:06\u0db4\u0dd4\u0dc0\u0dad\u0dca\u0da2\u0db1\u0dbd\u0dda\u0d9b\u0db1 \u0dc4\u0dcf \u0dc3\u0d82\u0d9b\u0dca\u200d\u0dba\u0dcf\u0dbd\u0dda\u0d9b\u0db1 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0dc1\u0dd2\u0dc2\u0dca\u200d\u0dba\u0dba\u0dd2\u0db1\u0dca, \u0db4\u0dbb\u0dca\u0dba\u0dda\u0dc2\u0d9a\u0dba\u0dd2\u0db1\u0dca, \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dc3\u0db8\u0dca\u0db4\u0dcf\u0daf\u0d9a\u0dba\u0dd2\u0db1\u0dca \u0dc4\u0dcf \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db1\u0dd2\u0dba\u0ddd\u0da2\u0dd2\u0dad\u0dcf\u0dba\u0dad\u0db1 \u0daf\u0d9a\u0dca\u0dc0\u0dcf \u0dc0\u0dd6 \u0db4\u0dd4\u0dc5\u0dd4\u0dbd\u0dca \u0db4\u0dbb\u0dcf\u0dc3\u0dba\u0d9a\u0da7 \u0d85\u0dba\u0dad\u0dca \u0dc0\u0db1 \u0daf\u0dad\u0dca\u0dad \u0db4\u0dbb\u0dd2\u0dc1\u0dd3\u0dbd\u0d9a\u0dba\u0dd2\u0db1\u0dca\u0da7 \u0dc3\u0db8\u0dcf\u0da2 \u0d86\u0dbb\u0dca\u0dae\u0dd2\u0d9a \u0dc4\u0dcf \u0db4\u0dca\u200d\u0dbb\u0da2\u0dcf\u0dc0\u0dd2\u0daf\u0dca\u200d\u0dba\u0dcf\u0dad\u0dca\u0db8\u0d9a\u00a0 \u0dc3\u0d82\u0d9b\u0dca\u200d\u0dba\u0dcf\u0dad\u0dd2 \u0dc3\u0db4\u0dba\u0db1\u0dd4 \u0dbd\u0db6\u0dba\u0dd2.\n\u00a0\n\u0da2\u0db1\u0dbd\u0dda\u0d9b\u0db1 \u0dc4\u0dcf \u0dc3\u0d82\u0d9b\u0dca\u200d\u0dba\u0dcf\u0dbd\u0dda\u0d9b\u0db1 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0\u0dda \u0db4\u0dd4\u0dc3\u0dca\u0dad\u0d9a\u0dcf\u0dbd\u0dba \u0dc3\u0db8\u0dd3\u0d9a\u0dca\u200d\u0dc2\u0dab \u0d9a\u0dca\u200d\u0dbb\u0db8\u0dc0\u0dda\u0daf\u0dba, \u0da2\u0dcf\u0dad\u0dd2\u0d9a \u0d9c\u0dd2\u0dab\u0dd4\u0db8\u0dca, \u0db4\u0dca\u200d\u0dbb\u0da2\u0dcf \u0dc0\u0dd2\u0daf\u0dca\u200d\u0dba\u0dcf\u0dc0, \u0da2\u0db1\u0d9c\u0dc4\u0dab\u0dba, \u0daf\u0dbb\u0dd2\u0daf\u0dca\u200d\u0dbb\u0dad\u0dcf\u0dc0\u0dba, \u0d85\u0db0\u0dca\u200d\u0dba\u0dcf\u0db4\u0db1\u0dba, \u0dc3\u0dde\u0d9b\u0dca\u200d\u0dba\u0dba, \u0d9a\u0dd8\u0dc2\u0dd2\u0d9a\u0dbb\u0dca\u0db8\u0dba, \u0db8\u0dd2\u0dc5 \u0d9c\u0dab\u0db1\u0dca \u0dc3\u0dc4 \u0d8b\u0daf\u0dca\u0db0\u0db8\u0db1\u0dba, \u0d86\u0daf\u0dcf\u0dba\u0db8\u0dca \u0dc3\u0dc4 \u0dc0\u0dd2\u0dba\u0daf\u0db8\u0dca, \u0dc1\u0dca\u200d\u0dbb\u0db8 \u0db6\u0dbd\u0d9a\u0dcf\u0dba, \u0d9a\u0dbb\u0dca\u0db8\u0dcf\u0db1\u0dca\u0dad, \u0dc0\u0dd9\u0dc5\u0db3\u0dcf\u0db8. \u0dc3\u0d82\u0dc0\u0dbb\u0dca\u0db0\u0db1 \u0db8\u0dd2\u0dab\u0dd4\u0db8\u0dca \u0daf\u0dbb\u0dca\u0dc1\u0d9a, \u0dc0\u0dd0\u0db1\u0dd2 \u0dc0\u0dd2\u0dc2\u0dba \u0d9a\u0dbb\u0dd4\u0dab\u0dd4 \u0d9c\u0dab\u0db1\u0dcf\u0dc0\u0d9a\u0dca \u0d86\u0dc0\u0dbb\u0dab\u0dba \u0dc0\u0db1 \u0db4\u0ddc\u0dad\u0dca\u0db4\u0dad\u0dca \u0dc0\u0dd2\u0dc1\u0dcf\u0dbd \u0dc3\u0d82\u0d9b\u0dca\u200d\u0dba\u0dcf\u0dc0\u0d9a\u0dd2\u0db1\u0dca \u0dc3\u0db8\u0db1\u0dca\u0dc0\u0dd2\u0dad \u0dc0\u0dd2\u0dc1\u0dda\u0dc2\u0dd2\u0dad \u0db4\u0dd4\u0dc3\u0dca\u0dad\u0d9a\u0dcf\u0dbd\u0dba\u0d9a\u0dd2.\u00a0\n\u00a0\n\u0db1\u0dc0\u0dd3\u0db1 \u0dc3\u0db8\u0dcf\u0da2\u0dba\u0dda \u0db6\u0dc4\u0dd4\u0dbd\u0dc0 \u0daf\u0d9a\u0dca\u0db1\u0da7 \u0dbd\u0dd0\u0db6\u0dd9\u0db1 \u0dc3\u0d82\u0dc3\u0dd2\u0daf\u0dca\u0db0\u0dd2\u0dba\u0d9a\u0dca \u0dc0\u0db1 \u0dad\u0ddc\u0dbb\u0dad\u0dd4\u0dbb\u0dd4 \u0d85\u0db0\u0dd2\u0d9a \u0dc0\u0dd3\u0db8 \u0db8\u0dad \u0db8\u0dad\u0dd4\u0dc0\u0db1 \u0dc3\u0d82\u0d9a\u0dd3\u0dbb\u0dca\u0dab\u00a0 \u0d85\u0db7\u0dd2\u0dba\u0ddd\u0d9c \u0dc0\u0dbd\u0da7 \u0db8\u0dd4\u0dc4\u0dd4\u0dab \u0daf\u0dd3\u0db8 \u0dc3\u0db3\u0dc4\u0dcf \u0da2\u0db1\u0dbd\u0dda\u0d9b\u0db1 \u0dc4\u0dcf \u0dc3\u0d82\u0d9b\u0dca\u200d\u0dba\u0dcf\u0dbd\u0dda\u0d9b\u0db1 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0dc0\u0dd2\u0dc3\u0dd2\u0db1\u0dca \u0d91\u0dc4\u0dd2 \u0db4\u0dd4\u0dc3\u0dca\u0dad\u0d9a\u0dcf\u0dbd\u0dba \u0dc3\u0dca\u0dc0\u0dba\u0d82\u0d9a\u0dca\u200d\u0dbb\u0dd3\u0dba\u0d9a\u0dbb\u0dab\u0dba \u0d9a\u0dbb\u0db1 \u0dbd\u0daf\u0dd2. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dc0\u0dd2\u0dc0\u0dd8\u0dad \u0dc0\u0dd2\u0dc1\u0dca\u0dc0 \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0dad\u0dcf\u0d9a\u0dca\u200d\u0dc2\u0dab\u0dd2\u0d9a \u0dc3\u0dc4\u0dba\u0ddd\u0d9c\u0dd3\u0dad\u0dcf\u0dc0\u0dba \u0dc3\u0dc4\u0dd2\u0dad\u0dc0 \u0db8\u0dd9\u0db8 \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba \u0d86\u0dbb\u0db8\u0dca\u0db7 \u0d9a\u0dbb\u0db1 \u0dbd\u0daf \u0d85\u0dad\u0dbb, \u0da2\u0dcf\u0dad\u0dd2\u0d9a \u0dc0\u0dd2\u0daf\u0dca\u200d\u0dba\u0dcf \u0db4\u0daf\u0db1\u0db8 \u0dc3\u0db8\u0d9f \u0d91\u0d9a\u0dca\u0dc0 \u0da2\u0db1\u0dbd\u0dda\u0d9b\u0db1 \u0dc4\u0dcf \u0dc3\u0d82\u0d9b\u0dca\u200d\u0dba\u0dcf\u0dbd\u0dda\u0d9b\u0db1 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4 \u0dc0\u0dd2\u0dc3\u0dd2\u0db1\u0dca \u0daf\u0dd4\u0dbb\u0dca\u0dbd\u0db7 \u0dc4\u0dcf \u0dc0\u0da7\u0dd2\u0db1\u0dcf \u0db4\u0ddc\u0dad\u0dca\u0db4\u0dad\u0dca \u0d9c\u0dab\u0db1\u0dcf\u0dc0\u0d9a\u0dca \u0da9\u0dd2\u0da2\u0dd2\u0da7\u0dbd\u0dca \u0d91\u0d9a\u0dad\u0dd4\u0dc0\u0d9a\u0dca \u0dbd\u0dd9\u0dc3 \u0dc3\u0dca\u0dae\u0dcf\u0db4\u0db1\u0dba \u0d9a\u0dbb\u0db1 \u0dbd\u0daf\u0dd2.\n\u00a0\n\u0db1\u0dc0\u0dd3\u0db1 \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0dad\u0dcf\u0d9a\u0dca\u200d\u0dc2\u0dab\u0dd2\u0d9a \u0db8\u0dd9\u0dc0\u0dbd\u0db8\u0dca \u0db4\u0dca\u200d\u0dbb\u0dba\u0ddd\u0da2\u0db1\u0dba\u0da7 \u0d9c\u0db1\u0dd2\u0db8\u0dd2\u0db1\u0dca \u0da2\u0db1\u0dbd\u0dda\u0d9b\u0db1 \u0dc4\u0dcf \u0dc3\u0d82\u0d9b\u0dca\u200d\u0dba\u0dcf\u0dbd\u0dda\u0d9b\u0db1 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4 \u0dc0\u0dd2\u0dc3\u0dd2\u0db1\u0dca \u0daf\u0dd2\u0dba\u0dad\u0dca \u0d9a\u0dbb\u0db1 \u0dbd\u0daf \u0da9\u0dd2\u0da2\u0dd2\u0da7\u0dbd\u0dca \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0db8\u0dd4\u0daf\u0dcf\u0dba \u0dc3\u0dc4 \u0db8\u0dcf\u0dbb\u0dca\u0d9c\u0d9c\u0dad \u0db4\u0dd4\u0dc3\u0dca\u0dad\u0d9a\u0dcf\u0dbd \u0dc3\u0dd4\u0da0\u0dd2\u0dba \u0db8\u0d9f\u0dd2\u0db1\u0dca \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0\u0dda \u0dc3\u0dc4 \u0dc0\u0dd9\u0db1\u0dad\u0dca \u0dbb\u0dcf\u0da2\u0dca\u200d\u0dba \u0d86\u0dba\u0dad\u0db1 \u0dc0\u0dbd \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca, \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dc3\u0db8\u0dca\u0db4\u0dcf\u0daf\u0d9a\u0dba\u0dd2\u0db1\u0dca, \u0db4\u0dbb\u0dca\u0dba\u0dda\u0dc2\u0d9a\u0dba\u0dd2\u0db1\u0dca, \u0dc0\u0dd2\u0daf\u0dca\u200d\u0dba\u0dcf\u0dbb\u0dca\u0dae\u0dd3\u0db1\u0dca \u0dc3\u0dc4 \u0db4\u0ddc\u0daf\u0dd4 \u0db8\u0dc4\u0da2\u0db1\u0dad\u0dcf\u0dc0\u0da7 \u0dc3\u0dd0\u0db4\u0dba\u0dd9\u0db1 \u0dc3\u0dda\u0dc0\u0dcf\u0dc0\u0db1\u0dca \u0db4\u0dd2\u0dc5\u0dd2\u0db6\u0db3 \u0dad\u0ddc\u0dbb\u0dad\u0dd4\u0dbb\u0dd4 \u0dbd\u0db6\u0dcf\u0d9c\u0dad \u0dc4\u0dd0\u0d9a\u0dd2\u0dba.\u00a0 \u0db8\u0dd9\u0db8 \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba \u0dba\u0da7\u0dad\u0dda \u0d86\u0dc3\u0dd2\u0dba\u0dcf\u0db1\u0dd4 \u0d9a\u0dc5\u0dcf\u0db4\u0dba\u0dda \u0db4\u0dc5\u0db8\u0dd4 \u0dc0\u0dbb\u0da7 \u0db4\u0dc0\u0dad\u0dca\u0dc0\u0db1 \u0dbd\u0daf \u201c 1871 \u0dc3\u0d82\u0d9c\u0dab\u0db1 \u0dc0\u0dcf\u0dbb\u0dca\u0dad\u0dcf\u0dc0\u201d \u0dc0\u0dd0\u0db1\u0dd2 \u0d89\u0dad\u0dcf \u0dc0\u0da7\u0dd2\u0db1\u0dcf \u0dc3\u0dc4 \u0daf\u0dd4\u0dbb\u0dca\u0dbd\u0db7 \u0db4\u0ddc\u0dad\u0dca\u0db4\u0dad\u0dca 400 \u0d9a\u0da7 \u0d85\u0db0\u0dd2\u0d9a \u0dc3\u0d82\u0d9b\u0dca\u200d\u0dba\u0dcf\u0dc0\u0d9a\u0dca \u0db8\u0dd8\u0daf\u0dd4 (\u0da9\u0dd2\u0da2\u0dd2\u0da7\u0dbd\u0dca) \u0db4\u0dd2\u0da7\u0db4\u0dad\u0dca \u0da2\u0db1\u0dbd\u0dda\u0d9b\u0db1 \u0dc4\u0dcf \u0dc3\u0d82\u0d9b\u0dca\u200d\u0dba\u0dcf\u0dbd\u0dda\u0d9b\u0db1 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0dc0\u0dd2\u0dc3\u0dd2\u0db1\u0dca \u0da9\u0dd2\u0da2\u0dd2\u0da7\u0dbd\u0dca \u0db4\u0dd4\u0dc3\u0dca\u0dad\u0d9a\u0dcf\u0dbd \u0d91\u0d9a\u0dad\u0dd4\u0dc0\u0da7 \u0d91\u0d9a\u0dad\u0dd4 \u0d9a\u0dbb \u0dad\u0dd2\u0db6\u0dda. \u0db4\u0dbb\u0dd2\u0dc1\u0dd3\u0dbd\u0d9a\u0dba\u0db1\u0dca \u0dc4\u0da7 www.library.statistics.gov.lk\u00a0 \u0dc0\u0dd9\u0db6\u0dd2 \u0d85\u0da9\u0dc0\u0dd2\u0dba \u0dc0\u0dd9\u0dad \u0db4\u0dd2\u0dc0\u0dd2\u0dc3\u0dd3\u0db8 \u0db8\u0d9f\u0dd2\u0db1\u0dca \u0d91\u0db8 \u0db4\u0ddc\u0dad\u0dca \u0db4\u0dad\u0dca \u0db6\u0dcf\u0d9c\u0dad \u0d9a\u0dbb \u0d9c\u0dd0\u0db1\u0dd3\u0db8\u0da7 \u0dc4\u0dd0\u0d9a\u0dd2\u0dba\u0dcf\u0dc0 \u0dbd\u0dd0\u0db6\u0dd9\u0db1\u0dd4 \u0d87\u0dad. \u0db8\u0dd9\u0db8 \u0da9\u0dd2\u0da2\u0dd2\u0da7\u0dbd\u0dca \u0db4\u0dd4\u0dc3\u0dca\u0dad\u0d9a\u0dcf\u0dbd \u0d91\u0d9a\u0dad\u0dd4\u0dc0 \u0dc3\u0dc4 \u0db8\u0dcf\u0dbb\u0dca\u0d9c\u0d9c\u0dad \u0db4\u0dd4\u0dc3\u0dca\u0dad\u0d9a\u0dcf\u0dbd \u0dc3\u0dd4\u0da0\u0dd2\u0dba \u0da2\u0dcf\u0dad\u0dd2\u0d9a \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dc4\u0dcf \u0d86\u0dbb\u0dca\u0dae\u0dd2\u0d9a \u0d9a\u0da7\u0dba\u0dd4\u0dad\u0dd4 \u0db4\u0dd2\u0dc5\u0dd2\u0db6\u0db3 \u0d9c\u0dbb\u0dd4 \u0dbb\u0dcf\u0da2\u0dca\u200d\u0dba \u0d85\u0db8\u0dcf\u0dad\u0dca\u200d\u0dba \u0d86\u0dc0\u0dcf\u0dbb\u0dca\u0dba \u0dc4\u0dbb\u0dca\u0dc2 \u0daf \u0dc3\u0dd2\u0dbd\u0dca\u0dc0\u0dcf \u0db8\u0dc4\u0dad\u0dcf\u0d9c\u0dda \u0db4\u0dca\u200d\u0dbb\u0db0\u0dcf\u0db1\u0dad\u0dca\u0dc0\u0dba\u0dd9\u0db1\u0dca 2018 \u0da2\u0dd4\u0db1\u0dd2 \u0db8\u0dc3 08 \u0dc0\u0db1 \u0daf\u0dd2\u0db1 \u0da2\u0db1\u0dbd\u0dda\u0d9b\u0db1 \u0dc4\u0dcf \u0dc3\u0d82\u0d9b\u0dca\u200d\u0dba\u0dcf\u0dbd\u0dda\u0d9b\u0db1 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0\u0dda \u0db4\u0dca\u200d\u0dbb\u0db0\u0dcf\u0db1 \u0d9a\u0dcf\u0dbb\u0dca\u0dba\u0dcf\u0dbd\u0dba\u0dda\u0daf\u0dd3 \u0db4\u0dd0\u0dc0\u0dad\u0dd2 \u0d8b\u0dad\u0dca\u0dc3\u0dc0\u0dba\u0d9a\u0daf\u0dd3 \u0d91\u0dc5\u0dd2 \u0daf\u0d9a\u0dca\u0dc0\u0db1 \u0dbd\u0daf\u0dd2.\u00a0\n\u00a0\n\u0da2\u0dcf\u0dad\u0dd2\u0d9a \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dc4\u0dcf \u0d86\u0dbb\u0dca\u0dae\u0dd2\u0d9a \u0d9a\u0da7\u0dba\u0dd4\u0dad\u0dd4 \u0d85\u0db8\u0dcf\u0dad\u0dca\u200d\u0dba\u0dcf\u0d82\u0dc1\u0dba\u0dda \u0dbd\u0dda\u0d9a\u0db8\u0dca \u0d9a\u0dda.\u0da9\u0dd2.\u0d91\u0dc3\u0dca. \u0dbb\u0dd4\u0dc0\u0db1\u0dca \u0da0\u0db1\u0dca\u0daf\u0dca\u200d\u0dbb \u0db8\u0dc4\u0dad\u0dcf, \u0da2\u0dcf\u0dad\u0dd2\u0d9a \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dc4\u0dcf \u0d86\u0dbb\u0dca\u0dae\u0dd2\u0d9a \u0d9a\u0da7\u0dba\u0dd4\u0dad\u0dd4 \u0dbb\u0dcf\u0da2\u0dca\u200d\u0dba \u0d85\u0db8\u0dcf\u0dad\u0dca\u200d\u0dba\u0dcf\u0d82\u0dc1\u0dba\u0dda \u0dbd\u0dda\u0d9a\u0db8\u0dca \u0daf\u0dbb\u0dca\u0dc1\u0db1\u0dcf \u0dc3\u0dda\u0db1\u0dcf\u0db1\u0dcf\u0dba\u0d9a \u0db8\u0dc4\u0dad\u0dca\u0db8\u0dd2\u0dba, \u0da2\u0dcf\u0dad\u0dd2\u0d9a \u0db4\u0dd4\u0dc3\u0dca\u0dad\u0d9a\u0dcf\u0dbd \u0dc4\u0dcf \u0db4\u0dca\u200d\u0dbb\u0dbd\u0dda\u0d9b\u0db1 \u0dc3\u0dda\u0dc0\u0dcf \u0db8\u0dab\u0dca\u0da9\u0dbd\u0dba\u0dda \u0d85\u0db0\u0dca\u200d\u0dba\u0d9a\u0dca\u200d\u0dc2 \u0da2\u0db1\u0dbb\u0dcf\u0dbd\u0dca \u0da9\u0db6\u0dca. \u0dc3\u0dd4\u0db1\u0dd2\u0dbd\u0dca \u0db8\u0dc4\u0dad\u0dcf, \u0da2\u0db1\u0dbd\u0dda\u0d9b\u0db1 \u0dc4\u0dcf \u0dc3\u0d82\u0d9b\u0dca\u200d\u0dba\u0dcf\u0dbd\u0dda\u0d9b\u0db1 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0\u0dda \u0d85\u0db0\u0dca\u200d\u0dba\u0d9a\u0dca\u0dc2 \u0da2\u0db1\u0dbb\u0dcf\u0dbd\u0dca \u0d86\u0da0\u0dcf\u0dbb\u0dca\u0dba \u0d85\u0db8\u0dbb \u0dc3\u0dad\u0dbb\u0dc3\u0dd2\u0d82\u0dc4 \u0db8\u0dc4\u0dad\u0dcf, \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4 \u0d85\u0db0\u0dca\u200d\u0dba\u0d9a\u0dca\u200d\u0dc2 \u0db8\u0dab\u0dca\u0da9\u0dbd\u0dba \u0dc3\u0dc4 \u0db1\u0dd2\u0dbd\u0db0\u0dcf\u0dbb\u0dd2\u0db1\u0dca \u0dc3\u0dc4 \u0db4\u0dca\u200d\u0dbb\u0db0\u0dcf\u0db1 \u0db4\u0dd4\u0dc3\u0dca\u0dad\u0d9a\u0dcf\u0dbd\u0dba\u0dcf\u0db0\u0dd2\u0db4\u0dad\u0dd2 \u0d9a\u0dda.\u0da2\u0dd3.\u0d91\u0dc3\u0dca \u0d9c\u0dd4\u0dab\u0dad\u0dd2\u0dbd\u0d9a \u0db8\u0dc4\u0dad\u0dcf \u0d87\u0dad\u0dd4\u0dc5\u0dd4 \u0dc3\u0db8\u0dca\u0db7\u0dcf\u0dc0\u0db1\u0dd3\u0dba \u0d85\u0db8\u0dd4\u0dad\u0dca\u0dad\u0db1\u0dca \u0db8\u0dd9\u0db8 \u0d8b\u0dad\u0dca\u0dc3\u0dc0\u0dba\u0da7 \u0dc3\u0dc4\u0db7\u0dcf\u0d9c\u0dd3 \u0dc0\u0dd6\u0dc4.\u00a0\n\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 15:53\u0db4\u0dd4\u0dc0\u0dad\u0dca\u0dc0\u0dd2\u0dbb\u0ddd\u0db0\u0dad\u0dcf \u0db4\u0dcf\u0d9c\u0db8\u0db1\u0d9a\u0dca \u0dc4\u0dda\u0dad\u0dd4\u0dc0\u0dd9\u0db1\u0dca \u0d9a\u0ddc\u0dc5\u0db9 \u0d9a\u0ddc\u0da7\u0dd4\u0dc0 \u0d85\u0dc0\u0da7 \u0daf\u0dd0\u0da9\u0dd2 \u0dbb\u0dae\u0dc0\u0dcf\u0dc4\u0db1 \u0dad\u0daf\u0db6\u0daf\u0dba\u0d9a\u0dca \u0db1\u0dd2\u0dbb\u0dca\u0db8\u0dcf\u0dab \u0dc0\u0dd3 \u0dad\u0dd2\u0db6\u0dd9\u0dca.\n\u0d91\u0dca \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0db4\u0dad\u0dca \u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0db1\u0dc3\u0dcf\u0dbb \u0dc4\u0dd2\u0db8\u0dd2\u0dba\u0db1\u0dca \u0db1\u0dd2\u0daf\u0dc4\u0dc3\u0dca \u0d9a\u0dbb\u0db1 \u0dbd\u0dd9\u0dc3 \u0d89\u0dbd\u0dca\u0dbd\u0db8\u0dd2\u0db1\u0dca.\n\u0db8\u0dc4\u0dcf \u0dc3\u0d82\u0d9d\u0dbb\u0dad\u0dca\u0db1\u0dba \u0db8\u0dd9\u0dca \u0dc0\u0db1 \u0dc0\u0dd2\u0da7 \u0dc0\u0dd2\u0dbb\u0ddd\u0db0\u0dad\u0dcf \u0db4\u0dcf\u0d9c\u0db8\u0db1\u0d9a\u0dd2\u0db1\u0dca \u0d9a\u0ddc\u0da7\u0dd4\u0dc0 \u0d89\u0daf\u0dd2\u0dbb\u0dd2\u0db4\u0dd2\u0da7\u0da7 \u0dbb\u0dd0\u0dc3\u0dca \u0dc0\u0dd3 \u0d87\u0dad.\n\u0db8\u0dd9\u0dbd\u0dd9\u0dc3 \u0dc0\u0dd0\u0da9\u0db8 \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4 \u0d9a\u0ddc\u0dc5\u0db9\u00a0\u0d9a\u0ddc\u0da7\u0dd4\u0dc0 \u0db6\u0ddd\u0db0\u0dd2\u0dba \u0d85\u0dc3\u0dbd \u0daf\u0dd3 \u0d85\u0db0\u0dd2\u0dc2\u0dca\u0da8\u0dcf\u0db1 \u0db4\u0dd4\u0da2\u0dcf\u0dc0\u0d9a\u0dca \u0dc4\u0dcf \u0dc3\u0dad\u0dca\u200d\u0dba\u0d9c\u0dca\u200d\u0dbb\u0dc4\u0dba\u0d9a\u0dca \u0db4\u0dd0\u0dc0\u0dd0\u0dad\u0dca \u0dc0\u0dd3\u0db8\u0da7 \u0db1\u0dd2\u0dba\u0db8\u0dd2\u0dad\u0dba\u0dd2.\n\u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0db1\u0dc3\u0dcf\u0dbb \u0dc4\u0dd2\u0db8\u0dd2\u0da7 \u0d91\u0dbb\u0dd9\u0dc4\u0dd2 \u0d85\u0db0\u0dd2\u0d9a\u0dbb\u0dab \u0d85\u0db4\u0dc4\u0dcf\u0dc3 \u0db1\u0da9\u0dd4\u0dc0\u0db6\u0ddc\u0daf\u0dd4\u0db6\u0dbd \u0dc3\u0dda\u0db1\u0dcf \u0dc3\u0d82\u0dc0\u0dd2\u0db0\u0dcf\u0db1\u0dba\u0dda \u0db8\u0dc4 \u0dbd\u0dda\u0d9a\u0db8\u0dca \u0db4\u0dd6\u0da2\u0dca\u200d\u0dba \u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0db1\u0dc3\u0dcf\u0dbb"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 15:58\u0daf\u0dda\u0dc1\u0db4\u0dcf\u0dbd\u0db1\u0db8\u0dd9\u0dbb\u0da7 \u0daf\u0dbb\u0dd4 \u0db4\u0dbb\u0db4\u0dd4\u0dbb \u0daf\u0dd0\u0db1\u0da7 \u0dc3\u0db8\u0dcf\u0da2\u0dba \u0dad\u0dd4\u0dc5 \u0db4\u0dd0\u0dad\u0dd2\u0dbb \u0dba\u0db1 \u0dc0\u0dd2\u0dc0\u0dd2\u0db0 \u0dc0\u0dca\u200d\u0dba\u0dc3\u0db1\u0dba\u0db1\u0dca\u0d9c\u0dd9\u0db1\u0dca \u0d86\u0dbb\u0d9a\u0dca\u0dc2\u0dcf \u0d9a\u0dbb \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0dbb\u0da2\u0dba\u0d9a\u0dca \u0dbd\u0dd9\u0dc3 \u0db4\u0dd4\u0dc5\u0dd4\u0dbd\u0dca \u0d85\u0dc0\u0db0\u0dcf\u0db1\u0dba\u0d9a\u0dd2\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1 \u0d85\u0dad\u0dbb, \u0d92 \u0d8b\u0daf\u0dd9\u0dc3\u0dcf \u0dc3\u0dd2\u0dba\u0dbd\u0dd4 \u0db4\u0dcf\u0dbb\u0dca\u0dc1\u0dca\u0dc0\u0dba\u0db1\u0dca \u0d9a\u0ddc\u0db1\u0dca\u0daf\u0dda\u0dc3\u0dd2 \u0dc0\u0dd2\u0dbb\u0dc4\u0dd2\u0dad\u0dc0 \u0dc3\u0dd2\u0dba \u0daf\u0dcf\u0dba\u0d9a\u0dad\u0dca\u0dc0\u0dba \u0dbd\u0db6\u0dcf\u0daf\u0dd2\u0dba \u0dba\u0dd4\u0dad\u0dd4 \u0db6\u0dc0 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0db4\u0dc0\u0dc3\u0dba\u0dd2.\n\u00a0\n\u201c\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4\u201d \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0d91\u0db8 \u0dc0\u0dd0\u0da9\u0db4\u0dd2\u0dc5\u0dd2\u0dc0\u0dd9\u0dc5\u0dc4\u0dd2 \u0db4\u200d\u0dca\u200d\u0dbb\u0db8\u0dd4\u0d9b \u0db4\u0dd2\u0dba\u0dc0\u0dbb\u0d9a\u0dca \u0dc0\u0db1 \u0d85\u0dad\u0dbb \u0daf\u0dbb\u0dd4\u0dc0\u0db1\u0dca\u0d9c\u0dda \u0d86\u0dbb\u0d9a\u0dca\u0dc2\u0dcf\u0dc0, \u0d85\u0db0\u0dca\u200d\u0dba\u0dcf\u0db4\u0db1\u0dba, \u0dc3\u0dde\u0d9b\u0dca\u200d\u0dba \u0db8\u0dd9\u0db1\u0dca\u0db8 \u0d94\u0dc0\u0dd4\u0db1\u0dca\u0da7 \u0dba\u0dc4\u0db4\u0dad\u0dca \u0d85\u0db1\u0dcf\u0d9c\u0dad\u0dba\u0d9a\u0dca \u0d8b\u0daf\u0dcf\u0d9a\u0dbb\u0dbd\u0dd3\u0db8 \u0d91\u0dc4\u0dd2 \u0d85\u0dbb\u0db8\u0dd4\u0dab \u0db6\u0dc0 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0dc3\u0db3\u0dc4\u0db1\u0dca \u0d9a\u0dc5\u0dda\u0dba.\n\u00a0\n\u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dd3\u200d\u0dca\u200d\u0dbb\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dd0\u0dad\u0dd2\u0dad\u0dd4\u0db8\u0dcf \u0db8\u0dda \u0db6\u0dc0 \u0db4\u200d\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda \u0d85\u0daf (18) \u0db4\u0dd9\u0dbb\u0dc0\u0dbb\u0dd4\u0dc0\u0dda \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0db8\u0db0\u0dca\u200d\u0dba \u0db8\u0dc4\u0dcf \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dd3\u0dba \u0d9a\u0dd3\u200d\u0dca\u200d\u0dbb\u0da9\u0dcf\u0d82\u0d9c\u0dab\u0dba\u0dda\u0daf\u0dd3 \u0db4\u0dd0\u0dc0\u0dad\u0dd2 \u201c\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4\u201d \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\u0dda \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca \u0dc3\u0db8\u0dd4\u0dc5\u0dd4\u0dc0 \u0d85\u0db8\u0dad\u0db8\u0dd2\u0db1\u0dd2.\n\u00a0\n\u0da2\u0dcf\u0dad\u0dd2\u0dba\u0dda \u0da2\u0dd3\u0dc0\u0db1\u0dcf\u0dbd\u0dd2\u0dba \u0dc0\u0db1 \u0daf\u0dbb\u0dd4 \u0db4\u0dbb\u0db4\u0dd4\u0dbb \u0d86\u0dbb\u0d9a\u0dca\u0dc2\u0dcf\u0d9a\u0dbb \u0d9c\u0dd0\u0db1\u0dd3\u0db8 \u0dc3\u0dc4 \u0d94\u0dc0\u0dd4\u0db1\u0dca\u0d9c\u0dda \u0d9a\u0dcf\u0dba\u0dd2\u0d9a, \u0db8\u0dcf\u0db1\u0dc3\u0dd2\u0d9a \u0dc3\u0d82\u0dc0\u0dbb\u0dca\u0db0\u0db1\u0dba\u0da7 \u0dc4\u0dd2\u0dad\u0d9a\u0dcf\u0db8\u0dd3 \u0dc0\u0da9\u0dcf \u0dba\u0dc4\u0db4\u0dad\u0dca \u0db4\u0dbb\u0dd2\u0dc3\u0dbb\u0dba\u0d9a\u0dca \u0d9c\u0ddc\u0da9\u0db1\u0dd0\u0d9c\u0dd3\u0db8 \u0d85\u0dbb\u0db8\u0dd4\u0dab\u0dd4 \u0d9a\u0dbb\u0d9c\u0db1\u0dd2\u0db8\u0dd2\u0db1\u0dca \u0da2\u0db1\u0dcf\u0db0\u0dd2\u0db4\u0dad\u0dd2 \u0d9c\u0dbb\u0dd4 \u0db8\u0ddb\u0dad\u0dd3\u200d\u0dca\u200d\u0dbb\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dd0\u0dad\u0dd2\u0dad\u0dd4\u0db8\u0dcf\u0d9c\u0dda \u0db8\u0d9c\u0db4\u0dd9\u0db1\u0dca\u0dc0\u0dd3\u0db8 \u0dba\u0da7\u0dad\u0dda \u0da2\u0db1\u0dcf\u0db0\u0dd2\u0db4\u0dad\u0dd2 \u0d9a\u0dcf\u0dbb\u0dca\u0dba\u0dcf\u0dbd\u0dba\u0dda \u0db4\u200d\u0dca\u200d\u0dbb\u0db8\u0dd4\u0d9b \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba\u0d9a\u0dca \u0dbd\u0dd9\u0dc3 \u201c\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4\u201d \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0d9a\u0dd2\u200d\u0dca\u200d\u0dbb\u0dba\u0dcf\u0dc0\u0da7 \u0db1\u0d82\u0dc0\u0dcf \u0dad\u0dd2\u0db6\u0dda.\n\u00a0\n\u0dc3\u0db8\u0dcf\u0da2\u0dba \u0dad\u0dd4\u0dc5 \u0daf\u0dd0\u0db1\u0da7 \u0db4\u0dd0\u0dad\u0dd2\u0dbb \u0db4\u0dc0\u0dad\u0dd2\u0db1 \u0dc0\u0dd2\u0dc0\u0dd2\u0db0 \u0dc0\u0dca\u200d\u0dba\u0dc3\u0db1\u0dba\u0db1\u0dca\u0d9c\u0dd9\u0db1\u0dca \u0daf\u0dbb\u0dd4 \u0db4\u0dbb\u0db4\u0dd4\u0dbb \u0d86\u0dbb\u0d9a\u0dca\u0dc2\u0dcf \u0d9a\u0dbb \u0d9c\u0dd0\u0db1\u0dd3\u0db8 \u0db4\u200d\u0dca\u200d\u0dbb\u0db8\u0dd4\u0d9b \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba\u0d9a\u0dca \u0dbd\u0dd9\u0dc3 \u0dc4\u0db3\u0dd4\u0db1\u0dcf\u0d9c\u0dd9\u0db1 \u0d85\u0db4\u0dba\u0ddd\u0da2\u0db1\u0dba \u0d85\u0db4\u0dc4\u0dbb\u0dab\u0dba \u0dc0\u0dd0\u0dc5\u0dd0\u0d9a\u0dca\u0dc0\u0dd3\u0db8, \u0d86\u0dbb\u0d9a\u0dca\u0dc2\u0dcf\u0dc0 \u0dad\u0dc4\u0dc0\u0dd4\u0dbb\u0dd4 \u0d9a\u0dd2\u0dbb\u0dd3\u0db8 \u0dc3\u0dde\u0d9b\u0dca\u200d\u0dba \u0db4\u0ddd\u0dc2\u0dab\u0dba \u0dc4\u0dcf \u0dc3\u0dd4\u0db6\u0dc3\u0dcf\u0db0\u0db1\u0dba, \u0db4\u0dde\u0dbb\u0dd4\u0dc2 \u0dc3\u0d82\u0dc0\u0dbb\u0dca\u0db0\u0db1\u0dba \u0d85\u0db0\u0dca\u200d\u0dba\u0dcf\u0db4\u0db1 \u0dc4\u0dcf \u0da2\u0dd3\u0dc0\u0db1 \u0d9a\u0dd4\u0dc3\u0dbd\u0dad\u0dcf \u0db1\u0dd0\u0d82\u0dc0\u0dd3\u0db8 \u0dba\u0db1 \u0db4\u0dc3\u0dca\u0dc0\u0dd0\u0daf\u0dd1\u0dbb\u0dd4\u0db8\u0dca \u0d85\u0d82\u0dc1 \u0d94\u0dc3\u0dca\u0dc3\u0dda \u0db8\u0dd9\u0db8 \u0dc0\u0dd0\u0da9\u0dc3\u0da7\u0dc4\u0db1 \u0daf\u0dd3\u0db4 \u0dc0\u0dca\u200d\u0dba\u0dcf\u0db4\u0dca\u0dad\u0dc0 \u0d9a\u0dd2\u200d\u0dca\u200d\u0dbb\u0dba\u0dcf\u0dc0\u0da7 \u0db1\u0d82\u0dc0\u0dcf \u0d87\u0dad.\n\u00a0\n\u0d89\u0dad\u0dd2\u0dc4\u0dcf\u0dc3\u0dba\u0dda \u0db4\u200d\u0dca\u200d\u0dbb\u0dae\u0db8 \u0dc0\u0dbb\u0da7 \u0d85\u0db8\u0dcf\u0dad\u0dca\u200d\u0dba\u0dcf\u0d82\u0dc1 14 \u0d9a\u0dca, \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4 05 \u0d9a\u0dca, \u0d86\u0dba\u0dad\u0db1 06 \u0d9a\u0dca, \u0db4\u0dc5\u0dcf\u0dad\u0dca \u0dc3\u0db7\u0dcf 09 \u0d9a\u0dca \u0dc3\u0dc4 \u0dc3\u0dd2\u0dc0\u0dd2\u0dbd\u0dca \u0dc3\u0dc4 \u0dc3\u0dca\u0dc0\u0dda\u0da0\u0dca\u0da1\u0dcf \u0dc3\u0d82\u0dc0\u0dd2\u0db0\u0dcf\u0db1 \u0d92\u0d9a\u0dcf\u0db6\u0daf\u0dca\u0db0 \u0d9a\u0dbb\u0d9c\u0db1\u0dd2\u0db8\u0dd2\u0db1\u0dca \u0dc0\u0dd2\u0dc1\u0dda\u0dc2 \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba\u0d9a\u0dca \u0dc0\u0dc1\u0dba\u0dd9\u0db1\u0dca \u0db8\u0dd9\u0db8 \u0dc0\u0dd0\u0da9\u0dc3\u0da7\u0dc4\u0db1 \u0d9a\u0dd2\u200d\u0dca\u200d\u0dbb\u0dba\u0dcf\u0dad\u0dca\u0db8\u0d9a \u0d9a\u0dd9\u0dbb\u0dd9\u0db1 \u0d85\u0dad\u0dbb 2017 \u0dc3\u0dd2\u0da7 2019 \u0daf\u0d9a\u0dca\u0dc0\u0dcf \u0dad\u0dd9\u0dc0\u0dc3\u0dbb\u0d9a \u0dc3\u0dd0\u0dbd\u0dd0\u0dc3\u0dca\u0db8 \u0dc3\u0db3\u0dc4\u0dcf \u0dc0\u0dd9\u0db1\u0dca \u0d9a\u0dd9\u0dbb\u0dd4\u0dab\u0dd4 \u0db8\u0dd4\u0daf\u0dbd \u0dbb\u0dd4\u0db4\u0dd2\u0dba\u0dbd\u0dca \u0db8\u0dd2\u0dbd\u0dd2\u0dba\u0db1 5232.6 \u0d9a\u0dd2.\n\u00a0\n\u0dc3\u0dca\u0dc0\u0dda\u0da0\u0dca\u0da1\u0dcf \u0dc5\u0db8\u0dcf \u0db1\u0dd2\u0dc0\u0dcf\u0dc3\u0dc0\u0dbd \u0db4\u200d\u0dca\u200d\u0dbb\u0db8\u0dd2\u0dad\u0dd2\u0db1\u0dca \u0db4\u0dcf\u0dbd\u0db1\u0dba \u0d9a\u0dd2\u0dbb\u0dd3\u0db8, \u0d85\u0db0\u0dd3\u0d9a\u0dca\u0dc2\u0dab\u0dba \u0dc4\u0dcf \u0db4\u0dbb\u0dd2\u0db4\u0dcf\u0dbd\u0db1\u0dba \u0db4\u0dd2\u0dc5\u0dd2\u0db6\u0db3\u0dc0 \u0db4\u200d\u0dca\u200d\u0dbb\u0da5\u0db4\u0dca\u0dad\u0dd3\u0db1\u0dca \u0dc4\u0db3\u0dd4\u0db1\u0dca\u0dc0\u0dcf\u0daf\u0dd3\u0db8, \u0dc5\u0db8\u0dcf \u0dbb\u0dd0\u0db3\u0dc0\u0dd4\u0db8\u0dca \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1 \u0dba\u0db1 \u0db1\u0dcf\u0db8\u0dba \u0d86\u0dbb\u0d9a\u0dca\u0dc2\u0dd2\u0dad \u0db1\u0dd2\u0dc0\u0dc4\u0db1 \u0dbd\u0dd9\u0dc3 \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8, \u0db1\u0dd2\u0dc0\u0dcf\u0dc3\u0d9c\u0dad \u0daf\u0dbb\u0dd4\u0dc0\u0db1\u0dca \u0daf\u0dda\u0dc1\u0dd3\u0dba \u0dc0\u0dd2\u0daf\u0dda\u0dc1\u0dd3\u0dba \u0dc0\u0dc1\u0dba\u0dd9\u0db1\u0dca \u0dc4\u0daf\u0dcf \u0dc0\u0da9\u0dcf \u0d9c\u0dd0\u0db1\u0dd3\u0db8\u0da7 \u0d85\u0dc0\u0dc1\u0dca\u200d\u0dba \u0db1\u0ddb\u0dad\u0dd2\u0d9a \u0db4\u200d\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0d9a\u0dd2\u200d\u0dca\u200d\u0dbb\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8, \u0dbd\u0dd0\u0d9c\u0dd4\u0db8\u0dca\u0dc4\u0dbd\u0dca \u0dc4\u0dcf \u0d96\u0dc2\u0db0\u0dc4\u0dbd\u0dca \u0dbd\u0dd2\u0dba\u0dcf\u0db4\u0daf\u0dd2\u0d82\u0da0\u0dd2\u0dba \u0dc4\u0dcf \u0db1\u0dd2\u0dba\u0dcf\u0db8\u0db1\u0dba \u0d9a\u0dcf\u0dbb\u0dca\u0dba\u0d9a\u0dca\u0dc2\u0db8 \u0d9a\u0dd2\u0dbb\u0dd3\u0db8 \u201c\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4\u201d \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0d9a\u0dd2\u200d\u0dca\u200d\u0dbb\u0dba\u0dcf\u0dc0\u0da7 \u0db1\u0dd0\u0d82\u0dc0\u0dd3\u0db8\u0da7 \u0db1\u0dd2\u0dba\u0db8\u0dd2\u0dad\u0dba. \u0dc0\u0dd2\u0dc0\u0dd2\u0db0 \u0db1\u0ddb\u0dad\u0dd2\u0d9a \u0d9a\u0dcf\u0dbb\u0dab\u0dcf \u0dc4\u0dda\u0dad\u0dd4\u0dc0\u0dd9\u0db1\u0dca \u0dbb\u0dd0\u0db3\u0dc0\u0dd4\u0db8\u0dca \u0db7\u0dcf\u0dbb\u0dba\u0dda \u0dc3\u0dd2\u0da7\u0dd2\u0db1 \u0dc5\u0db8\u0dd4\u0db1\u0dca \u0db1\u0dd0\u0dc0\u0dad \u0db4\u0dcf\u0dc3\u0dbd\u0dca\u0d9c\u0dad \u0d9a\u0dd2\u0dbb\u0dd3\u0db8 \u0dc3\u0db8\u0dca\u0db6\u0db1\u0dca\u0db0\u0dc0 \u0db8\u0dd9\u0dad\u0dd9\u0d9a\u0dca \u0db1\u0dd2\u0d9a\u0dd4\u0dad\u0dca \u0d9a\u0dbb \u0d87\u0dad\u0dd2 \u0da0\u0d9a\u200d\u0dca\u200d\u0dbb\u0dbd\u0dda\u0d9b \u0db6\u0dbd \u0d9c\u0dd0\u0db1\u0dca\u0dc0\u0dd3\u0db8 \u0db8\u0dd9\u0db8 \u0dc0\u0dd0\u0da9\u0dc3\u0da7\u0dc4\u0db1\u0dda \u0d89\u0dad\u0dcf\u0db8 \u0dc3\u0dd4\u0dc0\u0dd2\u0dc1\u0dda\u0dc2\u0dd3 \u0d85\u0dbb\u0db8\u0dd4\u0dab\u0d9a\u0dd2.\n\u00a0\n\u201c\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4\u201d \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca\u0d9a\u0dba \u0dad\u0dd4\u0dc5 \u0d9a\u0dd2\u200d\u0dca\u200d\u0dbb\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0da7 \u0db1\u0dd2\u0dba\u0db8\u0dd2\u0dad \u0dc0\u0dca\u200d\u0dba\u0dcf\u0db4\u0dd8\u0dad\u0dd2 \u0dbb\u0dd0\u0dc3\u0d9a\u0dca \u0d86\u0dbb\u0db8\u0dca\u0db7 \u0d9a\u0dd2\u0dbb\u0dd3\u0db8 \u0daf \u0d85\u0daf \u0daf\u0dd2\u0db1 \u0dc3\u0dd2\u0daf\u0dd4 \u0d9a\u0dd9\u0dbb\u0dd2\u0dab\u0dd2.\n\u00a0\n\u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2\u0dba \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca\u0d9a\u0dba \u0dad\u0dd4\u0dc5 \u0db8\u0dc0 \u0d85\u0dc4\u0dd2\u0db8\u0dd2 \u0daf\u0dbb\u0dd4\u0dc0\u0db1\u0dca 387 \u0d9a\u0dca \u0dc3\u0dc4 \u0db4\u0dd2\u0dba\u0dcf \u0d85\u0dc4\u0dd2\u0db8\u0dd2 \u0daf\u0dbb\u0dd4\u0dc0\u0db1\u0dca 378 \u0d9a\u0dca \u0da2\u0dd3\u0dc0\u0dad\u0dca \u0dc0\u0db1 \u0db6\u0dc0\u0da7 \u0dad\u0ddc\u0dbb\u0dad\u0dd4\u0dbb\u0dd4 \u0dc0\u0dcf\u0dbb\u0dca\u0dad\u0dcf \u0dc0\u0dd9\u0dba\u0dd2.\n\u00a0\n\u0d85\u0db0\u0dd2\u0d9a\u0dbb\u0dab\u0db8\u0dba \u0d9a\u0da7\u0dba\u0dd4\u0dad\u0dd4\u0dc0\u0dbd\u0da7 \u0dc3\u0db8\u0dca\u0db6\u0db1\u0dca\u0db0 \u0dc0\u0dd6 \u0d85\u0da9\u0dd4 \u0dc0\u0dba\u0dc3\u0dca \u0dc4\u0dcf \u0dc5\u0db8\u0dcf \u0db8\u0dc0\u0dca\u0dc0\u0dbb\u0dd4\u0db1\u0dca \u0db8\u0dd9\u0db1\u0dca\u0db8 \u0d85\u0dc0\u0dad\u0dd0\u0db1\u0dca \u0daf\u0dbb\u0dd4\u0dc0\u0db1\u0dca \u0dc5\u0db8\u0dcf \u0db1\u0dd2\u0dc0\u0dcf\u0dc3\u0dc0\u0dbd \u0dc0\u0dd2\u0dc0\u0dd2\u0db0 \u0d85\u0da9\u0dd4\u0db4\u0dcf\u0da9\u0dd4 \u0db8\u0db0\u0dca\u200d\u0dba\u0dba\u0dda \u0da2\u0dd3\u0dc0\u0dad\u0dca \u0dc0\u0dd9\u0dad\u0dd2.\n\u00a0\n\u0d92 \u0d85\u0db1\u0dd4\u0dc0 \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca\u0d9a\u0dba\u0dda \u0dad\u0ddd\u0dbb\u0dcf\u0d9c\u0dad\u0dca \u0dc5\u0db8\u0dcf \u0db1\u0dd2\u0dc0\u0dcf\u0dc3 \u0dc4\u0dcf \u0dbb\u0dd0\u0db3\u0dc0\u0dd4\u0db8\u0dca \u0db1\u0dd2\u0dc0\u0dcf\u0dc3 \u0db1\u0dc0\u0dd3\u0d9a\u0dbb\u0dab\u0dba \u0dc4\u0dcf \u0db4\u200d\u0dca\u200d\u0dbb\u0dad\u0dd2\u0dc3\u0d82\u0dc3\u0dca\u0d9a\u0dbb\u0dab \u0d9a\u0da7\u0dba\u0dd4\u0dad\u0dd4 \u0dc0\u0dd9\u0db1\u0dd4\u0dc0\u0dd9\u0db1\u0dca \u0db4\u200d\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0dbd\u0db6\u0dcf\u0daf\u0dd3\u0db8, \u0d86\u0db6\u0dcf\u0db0 \u0dc3\u0dc4\u0dd2\u0dad \u0daf\u0dbb\u0dd4\u0dc0\u0db1\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0dbd\u0db6\u0db1 \u0d8b\u0dad\u0dd4\u0dbb\u0dd4 \u0db4\u0dc5\u0dcf\u0dad\u0dda \u0db4\u0dcf\u0dc3\u0dbd\u0dca 25 \u0d9a, \u0db4\u200d\u0dca\u200d\u0dbb\u0dc0\u0dda\u0dc1 \u0db8\u0dcf\u0dbb\u0dca\u0d9c \u0dc4\u0dcf \u0d85\u0db1\u0dd9\u0d9a\u0dd4\u0dad\u0dca \u0db4\u0dc4\u0dc3\u0dd4\u0d9a\u0db8\u0dca \u0dc3\u0d82\u0dc0\u0dbb\u0dca\u0db0\u0db1\u0dba\u0da7 \u0d85\u0daf\u0dcf\u0dc5 \u0db8\u0dd6\u0dbd\u0dca\u200d\u0dba \u0db4\u200d\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0dbd\u0db6\u0dcf\u0daf\u0dd3\u0db8, \u0dc0\u0d9a\u0dd4\u0d9c\u0da9\u0dd4 \u0dbb\u0ddd\u0d9c \u0d85\u0dc0\u0daf\u0dcf\u0db1\u0db8\u0dd9\u0db1\u0dca \u0daf\u0dbb\u0dd4\u0dc0\u0db1\u0dca \u0db8\u0dd4\u0daf\u0dcf \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0db4\u0dd2\u0dbb\u0dd2\u0dc3\u0dd2\u0daf\u0dd4 \u0db4\u0dcf\u0db1\u0dd3\u0dba \u0da2\u0dbd \u0db4\u0dc3\u0dd4\u0d9a\u0db8\u0dca \u0db1\u0ddc\u0db8\u0dd0\u0dad\u0dd2 \u0db4\u0dc0\u0dd4\u0dbd\u0dca 1,000\u0d9a\u0da7 \u0d9c\u0dd8\u0dc4\u0dc3\u0dca\u0dae \u0da2\u0dbd \u0db4\u0dd9\u0dbb\u0dab \u0dbd\u0db6\u0dcf\u0daf\u0dd3\u0db8, \u0db4\u0dd6\u0dbb\u0dca\u0dc0 \u0dc5\u0db8\u0dcf \u0dc0\u0dd2\u0dba \u0dc3\u0d82\u0dc0\u0dbb\u0dca\u0db0\u0db1\u0dba \u0dc3\u0db3\u0dc4\u0dcf \u0dad\u0ddd\u0dbb\u0dcf\u0d9c\u0dad\u0dca \u0db4\u0dd9\u0dbb \u0db4\u0dcf\u0dc3\u0dbd\u0dca\u0dc0\u0dbd\u0da7 \u0db4\u0ddc\u0dad\u0dca \u0d9a\u0da7\u0dca\u0da7\u0dbd, \u0dbd\u0dd3\u0db6\u0da9\u0dd4 \u0dc3\u0dc4 \u0d9a\u0dd3\u200d\u0dca\u200d\u0dbb\u0da9\u0dcf \u0d8b\u0db4\u0d9a\u0dbb\u0dab \u0dbd\u0db6\u0dcf\u0daf\u0dd3\u0db8, \u0d85\u0db1\u0dcf\u0dbb\u0d9a\u0dca\u0dc2\u0dd2\u0dad\u0dc0 \u0daf\u0dd2\u0dc0\u0dd2 \u0d9c\u0dd9\u0dc0\u0db1 \u0daf\u0dbb\u0dd4\u0dc0\u0db1\u0dca \u0dc3\u0dc4\u0dd2\u0dad \u0db4\u0dc0\u0dd4\u0dbd\u0dca \u0dc3\u0db3\u0dc4\u0dcf \u0db8\u0dd6\u0dbd\u0dca\u200d\u0dba \u0d86\u0db0\u0dcf\u0dbb \u0dc3\u0dd0\u0db4\u0dba\u0dd3\u0db8 \u0d87\u0dad\u0dd4\u0dc5\u0dd4 \u0dc0\u0dd0\u0da9\u0dc3\u0da7\u0dc4\u0db1\u0dca \u0dbb\u0dd0\u0dc3\u0d9a\u0dca \u0d85\u0daf \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf\u0d9c\u0dda \u0db4\u200d\u0dca\u200d\u0dbb\u0db0\u0dcf\u0db1\u0dad\u0dca\u0dc0\u0dba\u0dd9\u0db1\u0dca \u0d9a\u0dd2\u200d\u0dca\u200d\u0dbb\u0dba\u0dcf\u0dad\u0dca\u0db8\u0d9a \u0d9a\u0dd9\u0dbb\u0dd2\u0dab\u0dd2.\n\u00a0\n\u0db8\u0dd9\u0db8 \u0d85\u0dc0\u0dc3\u0dca\u0dae\u0dcf\u0dc0 \u0d87\u0db8\u0dad\u0dd6 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0dc0\u0dd0\u0da9\u0dd2\u0daf\u0dd4\u0dbb\u0da7\u0dad\u0dca \u0db4\u200d\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda \u0daf\u0dbb\u0dd4\u0dc0\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0db8\u0dd9\u0dad\u0dd9\u0d9a\u0dca \u0d9a\u0dd2\u200d\u0dca\u200d\u0dbb\u0dba\u0dcf\u0dad\u0dca\u0db8\u0d9a \u0dc0\u0dd6 \u0dc0\u0dd0\u0da9\u0dc3\u0da7\u0dc4\u0db1\u0dca \u0d85\u0dad\u0dbb\u0dd2\u0db1\u0dca \u201c\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4\u201d \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0dc3\u0dd4\u0dc0\u0dd2\u0dc1\u0dda\u0dc2\u0dd3 \u0dc0\u0db1\u0dca\u0db1\u0dda \u0d91\u0dba \u0daf\u0dd2\u0dc0\u0dba\u0dd2\u0db1\u0db8 \u0d86\u0dc0\u0dbb\u0dab\u0dba \u0d9a\u0dbb\u0db8\u0dd2\u0db1\u0dca \u0d89\u0dad\u0dcf \u0dc3\u0d9a\u0dd3\u200d\u0dca\u200d\u0dbb\u0dba \u0dc3\u0dc4 \u0db4\u200d\u0dca\u200d\u0dbb\u0dcf\u0dba\u0ddd\u0d9c\u0dd2\u0d9a \u0d85\u0db1\u0dca\u0daf\u0db8\u0dd2\u0db1\u0dca \u0dc3\u0dd2\u0dba\u0dbd\u0dd4 \u0db4\u0dcf\u0dbb\u0dca\u0dc1\u0dca\u0dc0\u0dba\u0db1\u0dca \u0d91\u0d9a\u0dca \u0d9a\u0dbb \u0d9c\u0db1\u0dd2\u0dd2\u0db8\u0dd2\u0db1\u0dca \u0d9a\u0dd2\u200d\u0dca\u200d\u0dbb\u0dba\u0dcf\u0dad\u0dca\u0db8\u0d9a \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba\u0d9a\u0dca \u0dc0\u0dd3\u0db8 \u0db1\u0dd2\u0dc3\u0dcf \u0db6\u0dc0\u0dba\u0dd2.\n\u00a0\n\u0db8\u0db1\u0ddd \u0d8b\u0db4\u0daf\u0dda\u0dc1\u0db1\u0dba, \u0db1\u0dd3\u0dad\u0dd2 \u0d8b\u0db4\u0daf\u0dda\u0dc1\u0db1\u0dba \u0dc4\u0dcf \u0db4\u0dd0\u0db8\u0dd2\u0dab\u0dd2\u0dbd\u0dd2 \u0db7\u0dcf\u0dbb\u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0da2\u0d82\u0d9c\u0db8 \u0dc3\u0dda\u0dc0\u0dcf\u0dc0\u0d9a\u0dca \u0daf \u0d85\u0daf \u0db8\u0dd9\u0db8 \u0d8b\u0dad\u0dca\u0dc3\u0dc0 \u0db7\u0dd6\u0db8\u0dd2\u0dba \u0dad\u0dd4\u0dc5\u0daf\u0dd3 \u0d9a\u0dd2\u200d\u0dca\u200d\u0dbb\u0dba\u0dcf\u0dad\u0dca\u0db8\u0d9a \u0d9a\u0dd9\u0dbb\u0dd2\u0dab\u0dd2.\n\u00a0\n\u0d8b\u0dad\u0dd4\u0dbb\u0dd4 \u0db4\u0dc5\u0dcf\u0dad\u0dca \u0db4\u200d\u0dca\u200d\u0dbb\u0db0\u0dcf\u0db1 \u0d85\u0db8\u0dcf\u0dad\u0dca\u200d\u0dba \u0dc3\u0dd3. \u0dc0\u0dd3. \u0dc0\u0dd2\u0d9c\u0dca\u0db1\u0dda\u0dc2\u0dca\u0dc0\u0dbb\u0db1\u0dca, \u0d86\u0dab\u0dca\u0da9\u0dd4\u0d9a\u0dcf\u0dbb \u0dbb\u0dd9\u0da2\u0dd2\u0db1\u0ddd\u0dbd\u0dca\u0da9\u0dca \u0d9a\u0dd4\u0dbb\u0dda, \u0d87\u0db8\u0dad\u0dd2\u0db1\u0dd2 \u0da0\u0db1\u0dca\u0daf\u0dca\u200d\u0dbb\u0dcf\u0db1\u0dd2 \u0db6\u0dab\u0dca\u0da9\u0dcf\u0dbb, \u0db1\u0dd2\u0dba\u0ddd\u0da2\u0dca\u200d\u0dba \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dd4\u0db1\u0dca \u0dc0\u0db1 \u0d85\u0d82\u0d9c\u0da2\u0db1\u0dca \u0dbb\u0dcf\u0db8\u0db1\u0dcf\u0daf\u0db1\u0dca, \u0d9a\u0dcf\u0daf\u0dbb\u0dca \u0db8\u0dc3\u0dca\u0dad\u0dcf\u0dc6\u0dcf, \u0dba\u0db1 \u0db8\u0dc4\u0dad\u0dca\u0dc0\u0dbb\u0dd4\u0db1\u0dca \u0d87\u0dad\u0dd4\u0dc5\u0dd4 \u0db4\u0dc5\u0dcf\u0dad\u0dda \u0daf\u0dda\u0dc1\u0db4\u0dcf\u0dbd\u0db1 \u0db1\u0dd2\u0dba\u0ddd\u0da2\u0dd2\u0dad\u0dba\u0dd2\u0db1\u0dca \u0dbb\u0dd0\u0dc3\u0d9a\u0dca \u0dc3\u0dc4 \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca \u0dbd\u0dda\u0d9a\u0db8\u0dca \u0d87\u0dad\u0dd4\u0dc5\u0dd4 \u0dbb\u0dcf\u0da2\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd2\u0db1\u0dca \u0db8\u0dd9\u0db8 \u0d85\u0dc0\u0dc3\u0dca\u0dae\u0dcf\u0dc0\u0da7 \u0d91\u0d9a\u0dca\u0dc0 \u0dc3\u0dd2\u0da7\u0dd2\u0dba\u0dc4.\n\u00a0\n\u0db8\u0dda \u0d85\u0dad\u0dbb \u201c\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4\u201d \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\u0da7 \u0dc3\u0db8\u0d9c\u0dcf\u0db8\u0dd3\u0dc0 \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0d9a\u0db1\u0d9c\u0db4\u0dd4\u0dbb\u0db8\u0dca \u0dc0\u0dd2\u0daf\u0dca\u200d\u0dba\u0dcf\u0dbd\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0d89\u0daf\u0dd2\u0d9a\u0dc5 \u0db1\u0dc0 \u0d9a\u0dd3\u200d\u0dca\u200d\u0dbb\u0da9\u0dcf\u0d82\u0d9c\u0dab\u0dba \u0d85\u0daf \u0dc3\u0dd2\u0dc3\u0dd4 \u0d85\u0dba\u0dd2\u0dad\u0dd2\u0dba\u0da7 \u0db4\u0dd0\u0dc0\u0dbb\u0dd4\u0dab\u0dda \u0daf \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0d85\u0dad\u0dd2\u0db1\u0dd2.\n\u00a0\n2017 \u0d94\u0d9a\u0dca\u0dad\u0ddd\u0db6\u0dbb\u0dca 14 \u0dc0\u0db1\u0daf\u0dcf \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0dc0\u0dd2\u0dc1\u0dda\u0dc2 \u0d86\u0dbb\u0dca\u0dae\u0dd2\u0d9a \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba \u0dc0\u0dd2\u0dc0\u0dd8\u0dad \u0d9a\u0dd2\u0dbb\u0dd3\u0db8\u0dda \u0d85\u0dc0\u0dc3\u0dca\u0dae\u0dcf\u0dc0\u0da7 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0dc3\u0dc4\u0db7\u0dcf\u0d9c\u0dd3 \u0dc0\u0dd6 \u0d85\u0dc0\u0dc3\u0dca\u0dae\u0dcf\u0dc0\u0dda\u0daf\u0dd3 \u0d91\u0db8 \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0daf\u0dbb\u0dd4\u0dc0\u0db1\u0dca \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf\u0d9c\u0dd9\u0db1\u0dca \u0d9a\u0dc5 \u0d89\u0dbd\u0dca\u0dbd\u0dd3\u0db8 \u0db4\u0dbb\u0dd2\u0daf\u0dd2 \u0db8\u0dd9\u0db8 \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba \u0d89\u0daf\u0dd2\u0d9a\u0dd9\u0dbb\u0dd4\u0dab\u0dd4 \u0d85\u0dad\u0dbb \u0dc0\u0dd0\u0dba \u0d9a\u0dbb \u0d87\u0dad\u0dd2 \u0db8\u0dd4\u0daf\u0dbd \u0dbb\u0dd4\u0db4\u0dd2\u0dba\u0dbd\u0dca \u0db8\u0dd2\u0dbd\u0dd2\u0dba\u0db1 05\u0d9a\u0dd2.\n\u00a0\n\u0d85\u0daf \u0db4\u0dd9\u0dbb\u0dc0\u0dbb\u0dd4\u0dc0\u0dda \u0dc0\u0dd2\u0daf\u0dca\u200d\u0dba\u0dcf\u0dbd\u0dba \u0dc0\u0dd9\u0dad \u0db4\u0dd0\u0db8\u0dd2\u0dab\u0dd2 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0dc3\u0dd2\u0dc3\u0dd4 \u0daf\u0dbb\u0dd4\u0dc0\u0db1\u0dca \u0dc0\u0dd2\u0dc3\u0dd2\u0db1\u0dca \u0db8\u0dc4\u0dad\u0dca \u0dc3\u0dd9\u0db1\u0dd9\u0dc4\u0dc3\u0dd2\u0db1\u0dca \u0dba\u0dd4\u0dad\u0dd4\u0dc0 \u0db4\u0dd2\u0dc5\u0dd2\u0d9c\u0dad\u0dca\u0dad\u0dda\u0dba.\n\u00a0\n\u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc0\u0dd2\u0dc1\u0dda\u0dc2 \u0dc3\u0db8\u0dbb\u0dd4 \u0dad\u0dd2\u0dc5\u0dd2\u0dab\u0dba\u0d9a\u0dca \u0daf \u0db4\u0dd2\u0dc5\u0dd2\u0d9c\u0dd0\u0db1\u0dca\u0dc0\u0dd2\u0dab\u0dd2.\n\u00a0\n\u0d91\u0db8\u0dd9\u0db1\u0dca\u0db8 \u0dba\u0dcf\u0db4\u0db1\u0dba, \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0dc4\u0dcf \u0db8\u0dd4\u0dbd\u0dad\u0dd2\u0dc0\u0dca \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca\u0d9a\u0dc0\u0dbd \u0dba\u0dd4\u0daf \u0dc4\u0db8\u0dd4\u0daf\u0dcf\u0dc0 \u0dc0\u0dd2\u0dc3\u0dd2\u0db1\u0dca \u0db8\u0dd9\u0dad\u0dd9\u0d9a\u0dca \u0db7\u0dcf\u0dc0\u0dd2\u0dad\u0dcf \u0d9a\u0dc5 \u0d89\u0da9\u0db8\u0dca \u0d85\u0d9a\u0dca\u0d9a\u0dbb 120.89 \u0d9a\u0dca \u0db1\u0dd0\u0dc0\u0dad \u0d91\u0db8 \u0da2\u0db1\u0dad\u0dcf\u0dc0 \u0dc0\u0dd9\u0dad \u0db1\u0dd2\u0daf\u0dc4\u0dc3\u0dca \u0d9a\u0dd2\u0dbb\u0dd3\u0db8 \u0daf \u201c\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4\u201d \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\u0dda \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca \u0dc3\u0db8\u0dd4\u0dc5\u0dd4\u0dc0\u0dda\u0daf\u0dd3 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0d85\u0dad\u0dd2\u0db1\u0dca \u0dc3\u0dd2\u0daf\u0dd4 \u0d9a\u0dd9\u0dbb\u0dd2\u0dab\u0dd2.\n\u00a0\n\u0d8a\u0da7 \u0d85\u0daf\u0dcf\u0dc5 \u0dbd\u0dd2\u0dba\u0d9a\u0dd2\u0dba\u0dc0\u0dd2\u0dbd\u0dd2 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0d85\u0dad\u0dd2\u0db1\u0dca \u0d85\u0daf\u0dcf\u0dc5 \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca \u0dbd\u0dda\u0d9a\u0db8\u0dca\u0dc0\u0dbb\u0dd4\u0db1\u0dca \u0dc0\u0dd9\u0dad \u0db7\u0dcf\u0dbb\u0daf\u0dd4\u0db1\u0dca \u0d85\u0dad\u0dbb \u0d92 \u0d85\u0db1\u0dd4\u0dc0 \u0dba\u0dcf\u0db4\u0db1\u0dba \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca\u0d9a\u0dba\u0dda \u0d89\u0da9\u0db8\u0dca \u0d85\u0d9a\u0dca\u0d9a\u0dbb 62.95 \u0d9a\u0dca, \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca\u0d9a\u0dba\u0dda \u0d85\u0d9a\u0dca\u0d9a\u0dbb 05.94 \u0d9a\u0dca, \u0db8\u0dd4\u0dbd\u0dad\u0dd2\u0dc0\u0dca \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca\u0d9a\u0dba\u0dda \u0d89\u0da9\u0db8\u0dca \u0d85\u0d9a\u0dca\u0d9a\u0dbb 52 \u0d9a\u0dca \u0db1\u0dd2\u0daf\u0dc4\u0dc3\u0dca \u0d9a\u0dd2\u0dbb\u0dd3\u0db8\u0da7 \u0db4\u0dd2\u0dba\u0dc0\u0dbb \u0d9c\u0dd9\u0db1 \u0dad\u0dd2\u0db6\u0dda.\n\u00a0\n\u0d9c\u0dbb\u0dd4 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf\u0d9c\u0dda \u0d8b\u0db4\u0daf\u0dd9\u0dc3\u0dca \u0db4\u0dbb\u0dd2\u0daf\u0dd2 \u0da2\u0dcf\u0dad\u0dd2\u0d9a \u0d86\u0dbb\u0d9a\u0dca\u0dc2\u0dcf\u0dc0\u0da7 \u0dc4\u0dcf\u0db1\u0dd2\u0dba\u0d9a\u0dca \u0db1\u0ddc\u0dc0\u0db1 \u0d85\u0dba\u0dd4\u0dbb\u0dd2\u0db1\u0dca \u0d8b\u0dad\u0dd4\u0dbb\u0dd4 \u0dc4\u0dcf \u0db1\u0dd0\u0d9c\u0dd9\u0db1\u0dc4\u0dd2\u0dbb \u0db4\u0dc5\u0dcf\u0dad\u0dca\u0dc0\u0dbd \u0dba\u0dd4\u0daf \u0dc4\u0db8\u0dd4\u0daf\u0dcf \u0d9a\u0db3\u0dc0\u0dd4\u0dbb\u0dd4 \u0dc3\u0dca\u0dae\u0dcf\u0db4\u0dd2\u0dad \u0db4\u0dd4\u0daf\u0dca\u0d9c\u0dbd\u0dd2\u0d9a \u0d89\u0da9\u0db8\u0dca \u0db1\u0dd2\u0daf\u0dc4\u0dc3\u0dca \u0d9a\u0dd2\u0dbb\u0dd3\u0db8\u0dda \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0db8\u0dd9\u0db8 \u0d89\u0da9\u0db8\u0dca \u0db1\u0dd2\u0daf\u0dc4\u0dc3\u0dca\u00a0 \u0d9a\u0dd2\u0dbb\u0dd3\u0db8 \u0dc3\u0dd2\u0daf\u0dd4 \u0dc0\u0dd2\u0dba.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 13:54\u0db4\u0dd4\u0dc0\u0dad\u0dca\u0d85\u0db4 \u0dbb\u0da7\u0dda \u0dc3\u0dd1\u0db8 \u0db4\u0dca\u200d\u0dbb\u0daf\u0dda\u0dc1\u0dba\u0d9a\u0db8 \u0dc4\u0ddc\u0db3\u0dd2\u0db1\u0dca \u0dc0\u0dd0\u0dc0\u0dd9\u0db1 \u0d9a\u0dd0\u0dbd\u0dca\u0dc3\u0dd2\u0dba\u0db8\u0dca \u0db6\u0dc4\u0dd4\u0dbd \u0d86\u0dc4\u0dcf\u0dbb\u0dba\u0d9a\u0dca \u0dbd\u0dd9\u0dc3 \u0dc3\u0dd0\u0dc5\u0d9a\u0dd9\u0db1 \u0d9a\u0dcf\u0db8\u0dbb\u0d82\u0d9c\u0dcf \u0db4\u0dbb\u0dd2\u0db7\u0ddd\u0da2\u0db1\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0db8\u0dd4\u0dc4\u0dd4\u0dab\u0dd4 \u0db4\u0ddc\u0dad \u0d87\u0dad\u0dd4\u0dc5\u0dd4 \u0dc3\u0db8\u0dcf\u0da2 \u0db8\u0dcf\u0db0\u0dca\u200d\u0dba \u0da2\u0dcf\u0dbd \u0dad\u0dd4\u0dc5 \u0db4\u0dc3\u0dd4\u0d9c\u0dd2\u0dba \u0daf\u0dd2\u0db1\u0dc0\u0dbd \u0dc0\u0dd0\u0dbb\u0daf\u0dd2 \u0dad\u0ddc\u0dbb\u0dad\u0dd4\u0dbb\u0dd4 \u0dc4\u0dd4\u0dc0\u0db8\u0dcf\u0dbb\u0dd4 \u0dc0\u0dd9\u0db8\u0dd2\u0db1\u0dca \u0dad\u0dd2\u0db6\u0dd4\u0dab\u0dd4 \u0d85\u0dad\u0dbb \u0d9a\u0dcf\u0db8\u0dbb\u0d82\u0d9c\u0dcf \u0db4\u0dbb\u0dd2\u0db7\u0ddd\u0da2\u0db1\u0dba \u0d9a\u0dd2\u0dbb\u0dd3\u0db8 \u0daf\u0dd0\u0db1\u0da7 \u0dc0\u0d9a\u0dd4\u0d9c\u0da9\u0dd4 \u0d85\u0d9a\u0dbb\u0dab\u0dd2\u0dba, \u0dc0\u0d9a\u0dd4\u0d9c\u0da9\u0dd4\u0dc0\u0dbd \u0d9c\u0dbd\u0dca\u00a0 \u0dc0\u0dd0\u0db1\u0dd2\u00a0 \u0dbb\u0ddd\u0d9c\u0dc0\u0dbd\u0dd2\u0db1\u0dca \u0db4\u0dd9\u0dc5\u0dd9\u0db1 \u0d85\u0dba\u0da7 \u0d9c\u0dd0\u0da7\u0dc5\u0dd4\u0dc0\u0d9a\u0dca \u0dc0\u0dd2\u0dba \u0dc4\u0dd0\u0d9a\u0dd2 \u0db1\u0db8\u0dd4\u0dad\u0dca \u0d91\u0dc3\u0dda \u0db1\u0ddc\u0dc0\u0db1 \u0d85\u0dba\u0da7 \u0d89\u0db1\u0dca \u0d9a\u0dd2\u0dc3\u0dd2\u0daf\u0dd4 \u0d9c\u0dd0\u0da7\u0dc5\u0dd4\u0dc0\u0d9a\u0dca \u0db1\u0ddc\u0db8\u0dd0\u0dad\u0dd2 \u0db6\u0dc0 \u0d9a\u0dd8\u0dc2\u0dd2\u0d9a\u0dbb\u0dca\u0db8 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.\n\n\u00a0\n\u0db4\u0dc3\u0dd4\u0d9c\u0dd2\u0dba\u0daf\u0dcf \u0d9c\u0db1\u0dca\u0db1\u0ddc\u0dbb\u0dd4\u0dc0 \u0db4\u0dbd\u0dad\u0dd4\u0dbb\u0dd4 \u0dc4\u0dcf \u0d8b\u0daf\u0dca\u200d\u0dba\u0dcf\u0db1 \u0db7\u0ddd\u0d9c \u0d85\u0d82\u0dc1\u0dba\u0dda \u0d9a\u0da7\u0dba\u0dd4\u0dad\u0dd4 \u0db4\u0dd2\u0dc5\u0dd2\u0db6\u0db3 \u0db1\u0dd2\u0dbb\u0dd3\u0d9a\u0dca\u0dc2\u0dab \u0da0\u0dcf\u0dbb\u0dd2\u0dad\u0dcf\u0dc0\u0d9a \u0db1\u0dd2\u0dbb\u0dad \u0dc0\u0dd4 \u0d9a\u0dd8\u0dc2\u0dd2\u0d9a\u0dbb\u0dca\u0db8 \u0d85\u0db8\u0dcf\u0dad\u0dca\u200d\u0dba \u0db8\u0dc4\u0dd2\u0db1\u0dca\u0daf \u0d85\u0db8\u0dbb\u0dc0\u0dd3\u0dbb \u0d9a\u0dd8\u0dc2\u0dd2\u0d9a\u0dbb\u0dca\u0db8 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0\u0dda \u0db1\u0dd2\u0dbd\u0db0\u0dcf\u0dbb\u0dd2\u0db1\u0dca\u0d9c\u0dd9\u0db1\u0dca \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d9a\u0dbb\u0dd4\u0dab\u0dd4 \u0dc0\u0dd2\u0db8\u0dc3\u0dd6 \u0d85\u0dc0\u0dc3\u0dca\u0dae\u0dcf\u0dc0\u0dda \u0daf\u0dd3 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc0\u0dd2\u0dc3\u0dd2\u0db1\u0dca \u0db8\u0dda \u0db6\u0dc0 \u0db4\u0dd9\u0db1\u0dca\u0dc0\u0dcf\u0daf\u0dd9\u0db1 \u0dbd\u0daf\u0dd3.\n\u00a0\n\u0dc0\u0dd2\u0dc1\u0dda\u0dc2\u0dba\u0dd9\u0db1\u0dca \u0d9a\u0dcf\u0db8\u0dbb\u0d82\u0d9c\u0dcf \u0db4\u0dbd\u0dad\u0dd4\u0dbb\u0dd9\u0dc4\u0dd2 \u0daf\u0dcf\u0dbb\u0dc0\u0dbd Calcium Oxalate \u0db1\u0dd0\u0db8\u0dd0\u0dad\u0dd2 \u0dbb\u0dc3\u0dcf\u0dba\u0db1\u0dd2\u0d9a\u0dba \u0db6\u0dc4\u0dd4\u0dbd \u0dc0\u0dc1\u0dba\u0dd9\u0db1\u0dca \u0dad\u0dd2\u0db6\u0dda. \u0d92\u0dc0\u0dcf \u0dc0\u0d9a\u0dd4\u0d9c\u0da9\u0dd4 \u0dbb\u0ddd\u0d9c\u0dc0\u0dbd\u0dd2\u0db1\u0dca \u0db4\u0dd9\u0dc5\u0dd9\u0db1 \u0dbb\u0ddd\u0d9c\u0dd2\u0db1\u0dca\u0da7 \u0d85\u0dc4\u0dd2\u0dad\u0d9a\u0dbb\u0dba. \u0db1\u0db8\u0dd4\u0dad\u0dca \u0d86\u0dc4\u0dcf\u0dbb\u0dba\u0da7 \u0d9c\u0dd0\u0db1\u0dd3\u0db8\u0dda\u0daf\u0dd3 \u0daf\u0dcf\u0dbb \u0d89\u0dc0\u0dad\u0dca \u0d9a\u0dbb \u0d85\u0db1\u0dd4\u0db6\u0dc0 \u0d9a\u0dd2\u0dbb\u0dd3\u0db8 \u0dad\u0dd4\u0dc5\u0dd2\u0db1\u0dca \u0d9a\u0dd0\u0dbd\u0dca\u0dc3\u0dd2\u0dba\u0db8\u0dca \u0d94\u0d9a\u0dca\u0dc3\u0dbd\u0dda\u0da7\u0dca \u0db1\u0dd0\u0db8\u0dd0\u0dad\u0dd2 \u0dbb\u0dc3\u0dcf\u0dba\u0db1\u0dd2\u0d9a\u0dba \u0dc1\u0dbb\u0dd3\u0dbb\u0d9c\u0dad\u0dc0\u0dd3\u0db8 \u0dc0\u0dc5\u0d9a\u0dca\u0dc0\u0dcf \u0d9c\u0dad \u0dc4\u0dd0\u0d9a\u0dd2 \u0db6\u0dc0 \u0d9a\u0dd8\u0dc2\u0dd2\u0d9a\u0dbb\u0dca\u0db8 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0\u0dda \u0dc0\u0dd2\u0dc1\u0dda\u0dc2\u0da5\u0dba\u0dd2\u0db1\u0dca \u0db4\u0dd9\u0db1\u0dca\u0dc0\u0dcf\u0daf\u0dd9\u0dba\u0dd2.\n\u00a0\n\u0d91\u0dc4\u0dd9\u0dad\u0dca \u0d9a\u0dcf\u0db8\u0dbb\u0d82\u0d9c\u0dcf\u00a0 \u0db4\u0dbb\u0dd2\u0db7\u0ddd\u0da2\u0db1\u0dba \u0dad\u0dd4\u0dc5\u0dd2\u0db1\u0dca \u0dc0\u0d9a\u0dd4\u0d9c\u0da9\u0dd4 \u0dbb\u0ddd\u0d9c\u0dc0\u0dbd\u0da7 \u0db8\u0dd4\u0dc4\u0dd4\u0dab \u0daf\u0dd3\u0db8\u0da7 \u0dc3\u0dd2\u0daf\u0dd4\u0dc0\u0dd9\u0dad\u0dd0\u0dba\u0dd2 \u0db8\u0dc4\u0da2\u0db1\u0dad\u0dcf\u0dc0 \u0d85\u0db1\u0dd2\u0dba\u0dad \u0db6\u0dd2\u0dba\u0d9a\u0dca \u0d87\u0dad\u0dd2 \u0d9a\u0dbb\u0dbd\u0dd3\u0db8 \u0dc3\u0db3\u0dc4\u0dcf \u0d9a\u0dd2\u0dc3\u0dd2\u0dba\u0db8\u0dca \u0db4\u0dd2\u0dbb\u0dd2\u0dc3\u0d9a\u0dca \u0dc0\u0dd2\u0dc3\u0dd2\u0db1\u0dca \u0dc0\u0dd2\u0daf\u0dca\u200d\u0dba\u0dcf\u0db1\u0dd4\u0d9a\u0dd6\u0dbd \u0db4\u0daf\u0db1\u0db8\u0d9a\u0dd2\u0db1\u0dca \u0dad\u0ddc\u0dbb\u0dc0, \u0d9a\u0dcf\u0db8\u0dbb\u0d82\u0d9c\u0dcf \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d85\u0dc3\u0dad\u0dca\u200d\u0dba \u0dad\u0ddc\u0dbb\u0dad\u0dd4\u0dbb\u0dd4 \u0db4\u0dc5 \u0d9a\u0dbb \u0dad\u0dd2\u0db6\u0dd2\u0dab\u0dd2.\u00a0\n\u00a0\n\u0d9a\u0dcf\u0db8\u0dbb\u0d82\u0d9c\u0dcf\u0dc0\u0dbd\u00a0 \u0d9a\u0dd0\u0dbb\u0db6\u0ddc\u0d9a\u0dca\u0dc3\u0dd2\u0db1\u0dca \u0dc4\u0dcf \u0d94\u0d9a\u0dca\u0dc3\u0dd0\u0dbd\u0dd2\u0d9a\u0dca \u0d85\u0db8\u0dca\u0dbd\u0dba \u0d85\u0da9\u0d82\u0d9c\u0dd4\u0dba. \u0db8\u0dd9\u0db8 \u0dbb\u0dc3\u0dcf\u0dba\u0db1\u0dd2\u0d9a \u0dc0\u0d9a\u0dd4\u0d9c\u0da9\u0dd4 \u0dbb\u0ddd\u0d9c\u0dc0\u0dbd\u0dd2\u0db1\u0dca \u0db4\u0dd3\u0da9\u0dcf \u0dc0\u0dd2\u0daf\u0dd2\u0db1\u0dca\u0db1\u0db1\u0dca\u0da7 \u0d89\u0dad\u0dcf \u0d85\u0dc4\u0dd2\u0dad\u0d9a\u0dbb\u0dba. \u0d9a\u0dcf\u0db8\u0dbb\u0d82\u0d9c\u0dcf \u0d85\u0db0\u0dd2\u0d9a\u0dc0 \u0d86\u0dc4\u0dcf\u0dbb\u0dba\u0da7 \u0d9c\u0dd0\u0db1\u0dd3\u0db8\u0dd9\u0db1\u0dca \u0dc0\u0d9a\u0dd4\u0d9c\u0da9\u0dd4\u0dc0\u0dbd \u0d9c\u0dbd\u0dca \u0d87\u0dad\u0dd2\u0dc0\u0dd3\u0db8 \u0dc4\u0dcf \u0dc0\u0d9a\u0dd4\u0d9c\u0da9\u0dd4 \u0daf\u0dd4\u0dbb\u0dca\u0dc0\u0dbd\u0dc0\u0dd3\u0db8 \u0dc3\u0dd2\u0daf\u0dd4\u0dc0\u0dda. \u0d91\u0db8\u0db1\u0dd2\u0dc3\u0dcf \u0dc0\u0d9a\u0dd4\u0d9c\u0da9\u0dd4 \u0dbb\u0ddd\u0d9c \u0db1\u0ddc\u0db8\u0dd0\u0dad\u0dd2 \u0db4\u0dd4\u0daf\u0dca\u0d9c\u0dbd\u0dba\u0dd2\u0db1\u0dca\u0da7 \u0d9a\u0dcf\u0db8\u0dbb\u0d82\u0d9c\u0dcf \u0d85\u0db1\u0dd4\u0db6\u0dc0\u0dba \u0d9a\u0dd2\u0dc3\u0dd2\u0daf\u0dd4 \u0d9c\u0dd0\u0da7\u0dc5\u0dd4\u0dc0\u0d9a\u0dca \u0db1\u0dd0\u0dad\u0dd2 \u0db6\u0dc0\u0dad\u0dca \u0d94\u0dc0\u0dd4\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.\n\u00a0\n\u0d9a\u0dcf\u0db8\u0dbb\u0d82\u0d9c\u0dcf \u0dba\u0db1\u0dd4 \u0db8\u0dd9\u0dbb\u0da7 \u0dc0\u0dd0\u0dc0\u0dd9\u0db1 \u0db4\u0dbd\u0dad\u0dd4\u0dbb\u0dd4 \u0d85\u0dad\u0dbb \u0d9a\u0dd0\u0dbd\u0dca\u0dc3\u0dd2\u0dba\u0db8\u0dca\u00a0 \u0dc0\u0dd0\u0da9\u0dd2\u0db4\u0dd4\u0dbb\u0db8 \u0d85\u0da9\u0d82\u0d9c\u0dd4\u0dc0\u0db1 \u0db4\u0dbd\u0dad\u0dd4\u0dbb\u0d9a\u0dd2.. \u0d9a\u0dcf\u0db8\u0dbb\u0d82\u0d9c\u0dcf \u0db4\u0dca\u200d\u0dbb\u0dad\u0dd2\u0d94\u0d9a\u0dca\u0dc3\u0dd2\u0d9a\u0dcf\u0dbb\u0d9a, \u0db4\u0ddc\u0da7\u0dd1\u0dc3\u0dd2\u0dba\u0db8\u0dca, \u0dc0\u0dd2\u0da7\u0db8\u0dd2\u0db1\u0dca C,\u0dc3\u0ddd\u0da9\u0dd2\u0dba\u0db8\u0dca \u0dba\u0db1 \u0db4\u0ddd\u0dc2\u0d9a\u0dc0\u0dbd\u0dd2\u0db1\u0dca \u0db4\u0ddc\u0dc4\u0ddc\u0dc3\u0dad\u0dca\u0dba. \u0dc3\u0dd3\u0db1\u0dd2 \u0db4\u0dca\u200d\u0dbb\u0dad\u0dd2\u0dc1\u0dad\u0dba \u0daf \u0d85\u0da9\u0dd4\u0dba. \u0d9a\u0dcf\u0db8\u0dbb\u0d82\u0d9c\u0dcf \u0d86\u0dc4\u0dcf\u0dbb\u0dba\u0da7 \u0d9c\u0dd0\u0db1\u0dd3\u0db8\u0dd9\u0db1\u0dca \u0db4\u0dd4\u0dbb\u0dd4\u0dc2\u0dba\u0db1\u0dca\u0d9c\u0dda \u0dbd\u0dd2\u0d82\u0d9c\u0dd2\u0d9a \u0dc1\u0d9a\u0dca\u0dad\u0dd2\u0dba \u0dc0\u0dbb\u0dca\u0db0\u0db1\u0dba \u0dc0\u0db1 \u0db6\u0dc0 \u0db4\u0dd0\u0dbb\u0dab\u0dd2 \u0d85\u0dba\u0dd4\u0dbb\u0dca\u0dc0\u0dda\u0daf \u0d9c\u0dca\u200d\u0dbb\u0db1\u0dca\u0dad \u0dad\u0dd4\u0dc5 \u0dc3\u0db3\u0dc4\u0db1\u0dca\u0dc0\u0dda. \u0dc0\u0dd2\u0dc1\u0dda\u0dba\u0dd9\u0db1\u0dca \u0d86\u0dc4\u0dcf\u0dbb \u0d9c\u0dd0\u0db1\u0dd3\u0db8\u0dd9\u0db1\u0dca \u0db4\u0dc3\u0dd4 \u0d86\u0dc4\u0dcf\u0dbb\u0dc0\u0dbd \u0d85\u0da9\u0d82\u0d9c\u0dd4 \u0dba\u0d9a\u0da9 \u0dc3\u0dd2\u0dbb\u0dd4\u0dbb\u0da7 \u0d85\u0dc0\u0dc1\u0ddd\u0dc2\u0dab\u0dba \u0d9a\u0dbb\u0d9c\u0dad \u0dc4\u0dd0\u0d9a\u0dd2 \u0d85\u0dad\u0dd4\u0dbb\u0dd4 \u0db4\u0dc3\u0d9a\u0dca \u0dc0\u0dc1\u0dba\u0dd9\u0db1\u0dca \u0d9a\u0dcf\u0db8\u0dbb\u0d82\u0d9c\u0dcf \u0db4\u0dbd\u0dad\u0dd4\u0dbb \u0dc3\u0dd0\u0dc5\u0d9a\u0dda.\n\n\u0d9a\u0dd8\u0dc2\u0dd2\u0d9a\u0dbb\u0dca\u0db8 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0d85\u0db7\u0dcf\u0dc0\u0dba\u0db1\u0dca \u0db4\u0dd2\u0dc5\u0dd2\u0db6\u0db3 \u0daf\u0dd0\u0db1\u0dca\u0dc0\u0dd3\u0db8\u0dca\u00a0K.S. \u0da0\u0dd2\u0dad\u0dca\u200d\u0dbb\u0dcf\u0db1\u0db1\u0dca\u0daf \u0db8\u0dc4\u0dad\u0dcf -\u0daf\u0dd9\u0dc0\u0dd2\u0db1\u0dd4\u0dc0\u0dbb \u0db4\u0daf\u0dd2\u0d82\u0da0\u0dd2\u0dc0 \u0dc3\u0dd2\u0da7\u0dd2 \u0db8\u0dc4\u0da2\u0db1 \u0db6\u0dd0\u0d82\u0d9a\u0dd4\u0dc0\u0dda \u0dc0\u0dd2\u0dc1\u0dca\u200d\u0dbb\u0dcf\u0db8\u0dd2\u0d9a K.S. \u0da0\u0dd2\u0dad\u0dca\u200d\u0dbb\u0dcf\u0db1\u0db1\u0dca\u0daf \u0db8\u0dc4\u0dad\u0dcf \u0d85\u0db7\u0dcf\u0dc0\u0db4\u0dca\u200d\u0dbb\u0dcf\u0db4\u0dca\u0dad \u0dc0\u0dd2\u0dba. \u0daf\u0dda\u0dc4\u0dba \u0db1\u0dd2\u0dc0\u0dc3\u0dd9\u0dc4\u0dd2 \u0dad\u0dd0\u0db1\u0dca\u0db4\u0dad\u0dca\u0d9a\u0dbb \u0d87\u0dad. \u0d86\u0daf\u0dcf\u0dc4\u0db1\u0dba 18 \u0dc3\u0db3\u0dd4\u0daf\u0dcf \u0db4.\u0dc0. 4 \u0da7 \u0daf\u0dd9\u0dc0\u0dd2\u0db1\u0dd4\u0dc0\u0dbb \u0db4\u0ddc\u0daf\u0dd4 \u0dc3\u0dd4\u0dc3\u0dcf\u0db1 \u0db7\u0dd6\u0db8\u0dd2\u0dba\u0dda\u0daf\u0dd3 \u0dc3\u0dd2\u0daf\u0dd4\u0d9a\u0dbb\u0db1 \u0db6\u0dc0 \u0dc3\u0d82\u0dc0\u0dda\u0d9c\u0dba\u0dd9\u0db1\u0dca \u0daf\u0db1\u0dca\u0dc0\u0db8\u0dd4. \u0db8\u0dc4\u0da2\u0db1 \u0db6\u0dd0\u0d82\u0d9a\u0dd4\u0dc0 \u0dc0\u0dd2\u0dc1\u0dca\u200d\u0dbb\u0dcf\u0db8\u0dd2\u0d9a \u0dc3\u0d82\u0d9c\u0db8\u0dba \u0db8\u0dcf\u0dad\u0dbb.067577\n\u0dc0\u0ddb\u0daf\u0dca\u200d\u0dba \u0db8\u0dc4\u0dd2\u0db1\u0dca\u0daf \u0d9c\u0dd4\u0dab\u0dad\u0dd2\u0dbd\u0d9a (\u0d95\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0dc0) \u0daf\u0dbb\u0dca\u0dc1\u0db1\u0dd2 \u0d9c\u0dd4\u0dab\u0dad\u0dd2\u0dbd\u0d9a (\u0dc0\u0dd2\u0dc0\u0dcf\u0dc4\u0dba\u0da7 \u0db4\u0dd9\u0dbb \u0dc0\u0dd2\u0d9a\u0dca\u200d\u0dbb\u0db8\u0dc3\u0dd2\u0d82\u0dc4) \u0dba\u0db1 \u0d85\u0dba\u0d9c\u0dda \u0d86\u0daf\u0dbb\u0dab\u0dd3\u0dba \u0dc3\u0dca\u0dc0\u0dcf\u0db8\u0dd2\u0db4\u0dd4\u0dbb\u0dd4\u0dc2\u0dba\u0dcf \u0dc0\u0dd6\u0daf,\u200b \u0dc0\u0dbb\u0dd4\u0dab (\u0db1\u0dd0\u0dc2\u0db1\u0dbd\u0dca \u0d95\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0db1\u0dca \u0db6\u0dd1\u0db1\u0dca\u0d9a\u0dca,\u200b \u0d95\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0dc0),\u200b \u0dc3\u0dc4 \u0dc0\u0ddb\u0daf\u0dca\u200d\u0dba \u0dad\u0dd2\u0dbd\u0dd2\u0db1\u0dd2 (\u0db4\u0dd2\u0d82\u0d9a\u0dd2) \u0d9c\u0dd4\u0dab\u0dad\u0dd2\u0dbd\u0d9a (\u0db8\u0dd9\u0dbd\u0dca\u0db6\u0dbb\u0dca\u0dc3\u0dca \u0dba\u0dd4\u0db1\u0dd2 \u0dbb\u0dd2\u0dc3\u0dbb\u0dca\u0da0\u0dca,\u200b \u0d95\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0dc0) \u0dba\u0db1 \u0d85\u0dba\u0d9c\u0dda \u0dc3\u0daf\u0dcf\u0daf\u0dbb\u0dab\u0dd3\u0dba \u0db4\u0dd2\u0dba\u0dcf\u0db1\u0db1\u0dca\u0dc0\u0dd6\u0daf,\u200b \u0db1\u0dd0\u0dc3\u0dd3\u0d9c\u0dd2\u0dba \u0dc0\u0ddb\u0daf\u0dca\u200d\u0dba \u0db4\u0dd3.\u0da9\u0dd3.\u0db4\u0dd3. \u0d9c\u0dd4\u0dab\u0dad\u0dd2\u0dbd\u0d9a \u0dc3\u0dc4 \u0dbb\u0dd6\u0db6\u0dd2 \u0dc3\u0dda\u0db1\u0dcf\u0db1\u0dcf\u0dba\u0d9a (\u0db8\u0dd3\u0dbb\u0dd2\u0d9c\u0db8) \u0dba\u0db1 \u0d85\u0dba\u0d9c\u0dda \u0d86\u0daf\u0dbb\u0db6\u0dbb \u0db4\u0dd4\u0dad\u0dab\u0dd4\u0dc0\u0db1\u0dca \u0dc0\u0dd6\u0daf,\u200b \u0db1\u0dd0\u0dc3\u0dd3\u0d9c\u0dd2\u0dba \u0db4\u0dd2\u0dba\u0dbd\u0dca \u0dc4\u0dcf \u0dc0\u0dba\u0dbd\u0dcf \u0dc0\u0dd2\u0d9a\u0dca\u200d\u0dbb\u0db8\u0dc3\u0dd2\u0d82\u0dc4 \u0dba\u0db1 \u0d85\u0dba\u0d9c\u0dda \u0db6\u0dd1\u0dab\u0db1\u0dd4\u0dc0\u0db1\u0dca \u0dc0\u0dd6\u0daf,\u200b \u0dc0\u0ddb\u0daf\u0dca\u200d\u0dba \u0d9a\u0dd4\u0db8\u0dd4\u0daf\u0dd2\u0db1\u0dd2 \u0d9c\u0dd4\u0dab\u0dad\u0dd2\u0dbd\u0d9a,\u200b \u0dad\u0dd4\u0dc3\u0dd2\u0dad \u0d9c\u0dd4\u0dab\u0dad\u0dd2\u0dbd\u0d9a (\u0d95\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0dc0) \u0dc3\u0dc4 \u0dc3\u0dda\u0db1\u0dcf\u0db1\u0dd2 \u0dc3\u0dda\u0db1\u0dcf\u0db1\u0dcf\u0dba\u0d9a \u0dba\u0db1 \u0d85\u0dba\u0d9c\u0dda \u0d86\u0daf\u0dbb \u0dc3\u0ddc\u0dc4\u0ddc\u0dba\u0dd4\u0dbb\u0dd4\u0dc0\u0dd6\u0daf. \u0db1\u0dd0\u0dc3\u0dd3\u0d9c\u0dd2\u0dba \u0dc3\u0db8\u0dd2\u0dad \u0dc3\u0dda\u0db1\u0dcf\u0db1\u0dcf\u0dba\u0d9a,\u200b \u0d9a\u0db4\u0dd2\u0dbd \u0dc3\u0dc4 \u0db4\u0dca\u200d\u0dbb\u0dd3\u0dad\u0dd2 \u0db4\u0dd9\u0dbb\u0dda\u0dbb\u0dcf. \u0dc3\u0dd4\u0db1\u0dd2\u0dbd\u0dca \u0dc3\u0dc4 \u0db1\u0dd0\u0dc3\u0dd3\u0d9c\u0dd2\u0dba \u0dc3\u0d82\u0daf\u0dd3\u0db4\u0db1\u0dd3 \u0daf\u0dd2\u0dc3\u0dcf\u0db1\u0dcf\u0dba\u0d9a \u0dba\u0db1 \u0d85\u0dba\u0d9c\u0dda \u0db8\u0dc3\u0dca\u0dc3\u0dd2\u0db1\u0dcf \u0dc0\u0dd6\u0daf,\u200b \u0d95\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0dc0\u0dda \u0dc0\u0dd2\u0dc3\u0dd6 \u0dc0\u0ddb\u0daf\u0dca\u200d\u0dba \u0db8\u0dc4\u0dd2\u0db1\u0dca\u0daf \u0d9c\u0dd4\u0dab\u0dad\u0dd2\u0dbd\u0d9a \u0db8\u0dc4\u0dad\u0dcf \u0d85\u0db7\u0dcf\u0dc0\u0db4\u0dca\u200d\u0dbb\u0dcf\u0db4\u0dca\u0dad \u0dc0\u0dd2\u0dba. \u0d86\u0daf\u0dcf\u0dc4\u0db1\u0dba \u0db6\u0ddc\u0dbb\u0dd0\u0dbd\u0dca\u0dbd \u0d9a\u0db1\u0dad\u0dca\u0dad \u0db4\u0dd0\u0dbb\u0dab\u0dd2 \u0d86\u0daf\u0dcf\u0dc4\u0db1\u0dcf\u0d9c\u0dcf\u0dbb\u0dba\u0dda\u0daf\u0dd3 2018 \u0da2\u0dd4\u0db1\u0dd2 \u0db8\u0dc3 19 \u0dc0\u0db1 \u0daf\u0dd2\u0db1 \u0d85\u0d9c\u0dc4\u0dbb\u0dd4\u0dc0\u0dcf\u0daf\u0dcf \u0db4.\u0dc0. 4.00 \u0da7 \u0dc3\u0dd2\u0daf\u0dd4 \u0d9a\u0dd9\u0dbb\u0dda. \u0d85\u0dc0\u0db8\u0d82\u0d9c\u0dbd \u0db4\u0dd9\u0dbb\u0dc4\u0dd0\u0dbb \u0d91\u0daf\u0dd2\u0db1 \u0db4.\u0dc0. 2.45 \u0da7 \u0db1\u0dd2\u0dc0\u0dc3\u0dd2\u0db1\u0dca \u0db4\u0dd2\u0da7\u0dad\u0dca \u0dc0\u0dda. \u0d85\u0d82\u0d9a 72,\u200b \u0d9a\u0db1\u0dca\u0daf\u0dc0\u0dad\u0dca\u0dad \u0db4\u0dcf\u0dbb,\u200b \u0db1\u0dd4\u0d9c\u0dda\u0d9c\u0ddc\u0da9. (\u0db8\u0dbd\u0dd2\u0d9a\u0dca - 0773-060992).067571\n(\u0dc3\u0dcf\u0db8\u0dc0\u0dd2\u0db1\u0dd2\u0dc3\u0dd4\u0dbb\u0dd4 S.A. \u0dc3\u0ddd\u0db8\u0dbb\u0dad\u0dca\u0db1 \u0db8\u0dc4\u0dad\u0dcf) - \u0db1\u0dd0\u0dc3\u0dd3\u0d9c\u0dd2\u0dba \u0dc0\u0dd2\u0db8\u0dbd\u0dcf \u0dc3\u0ddd\u0db8\u0dbb\u0dad\u0dca\u0db1 \u0db8\u0dd0\u0dad\u0dd2\u0dab\u0dd2\u0dba\u0d9c\u0dda \u0dc3\u0dca\u0dc0\u0dcf\u0db8\u0dd2 \u0db4\u0dd4\u0dbb\u0dd4\u0dc2\u0dba\u0dcf \u0dc0\u0dd6\u0daf,\u200b \u0db1\u0dd0\u0dc3\u0dd3\u0d9c\u0dd2\u0dba \u0dbd\u0ddd\u0da0\u0db1 \u0dc3\u0ddd\u0db8\u0dbb\u0dad\u0dca\u0db1 \u0db4\u0dd4\u0dad\u0dd4\u0d9c\u0dda \u0db4\u0dd2\u0dba\u0dcf\u0dab\u0db1\u0dca \u0dc0\u0dd6\u0daf,\u200b \u0db1\u0dd0\u0dc3\u0dd3\u0d9c\u0dd2\u0dba \u0dc3\u0dd9\u0db1\u0dd9\u0da7\u0dca \u0dc3\u0db7\u0dcf\u0dc0\u0dda \u0dc4\u0dd2\u0da7\u0db4\u0dd4 \u0d8b\u0db4 \u0dc3\u0db7\u0dcf\u0db4\u0dad\u0dd2 S.D.S. \u0dc3\u0ddd\u0db8\u0dbb\u0dad\u0dca\u0db1 \u0db8\u0dc4\u0dad\u0dcf\u0d9c\u0dda \u0dc3\u0ddc\u0dc4\u0ddc\u0dba\u0dd4\u0dbb\u0d9a\u0dd4 \u0dc0\u0dd6\u0daf,\u200b \u0d9a\u0dd4\u0db8\u0dcf\u0dbb\u0dd2,\u200b \u0d85\u0dc3\u0ddd\u0d9a,\u200b \u0da2\u0d9c\u0dad\u0dca,\u200b \u0da2\u0dba\u0db1\u0dca\u0dad,\u200b \u0dc3\u0dcf\u0dc0\u0dd2\u0dad\u0dca\u200d\u0dbb\u0dd2,\u200b \u0dad\u0dd2\u0dbd\u0d9a\u0dca,\u200b \u0d85\u0db1\u0dd4\u0dbb,\u200b \u0dc4\u0dd9\u0dbd\u0dcf\u0db1\u0dd2,\u200b \u0dbb\u0db8\u0db1 \u0dba\u0db1 \u0d85\u0dba\u0d9c\u0dda \u0d86\u0daf\u0dbb\u0dab\u0dd2\u0dba \u0db6\u0dcf\u0db4\u0dca\u0db4\u0dcf \u0dc0\u0dd6 \u0dc3\u0dcf\u0db8 \u0dc0\u0dd2\u0db1\u0dd2\u0dc3\u0dd4\u0dbb\u0dd4 S.A. \u0dc3\u0ddd\u0db8\u0dbb\u0dad\u0dca\u0db1 \u0db8\u0dc4\u0dad\u0dcf \u0d85\u0db7\u0dcf\u0dc0\u0db4\u0dca\u200d\u0dbb\u0dcf\u0dad\u0dca\u0dad \u0dc0\u0dd6\u0dba\u0dd9\u0db1\u0dca \u0d92 \u0db4\u0dd2\u0dc5\u0dd2\u0db6\u0db3 \u0d85\u0dc0\u0dc3\u0db1\u0dca \u0d9a\u0da7\u0dba\u0dd4\u0dad\u0dd4 2018.06.18 \u0dc0\u0db1 \u0dc3\u0db3\u0dd4\u0daf\u0dcf \u0daf\u0dd2\u0db1 \u0dc3\u0dc0\u0dc3 3.00 \u0da7 \u0db6\u0ddc\u0dbb\u0dd0\u0dbd\u0dca\u0dbd \u0d9a\u0db1\u0dad\u0dca\u0dad\u0dda\u0daf\u0dd3 \u0dc3\u0dd2\u0daf\u0dd4\u0d9a\u0dbb\u0db1 \u0db6\u0dc0 \u0daf\u0dd0\u0db1\u0dd4\u0db8\u0dca \u0daf\u0dd9\u0db8\u0dd2. \u0daf\u0dda\u0dc4\u0dba \u0db4\u0dc4\u0dad \u0dbd\u0dd2\u0db4\u0dd2\u0db1\u0dba\u0dda,\u200b \u0db1\u0ddc. 410/\u200b125 \u0db6\u0dde\u0daf\u0dca\u0db0\u0dcf\u0dbd\u0ddd\u0d9a \u0db8\u0dcf\u0dc0\u0dad. \u0d9a\u0ddc\u0dc5\u0db9 07 \u0db1\u0dd2\u0dc0\u0dc3\u0dda \u0dad\u0dd0\u0db1\u0dca\u0db4\u0dad\u0dca \u0d9a\u0dbb\u0db1 \u0dbd\u0daf\u0dd2.067572\n\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 15:47\u0db4\u0dd4\u0dc0\u0dad\u0dca\u0dad\u0dd0\u0db4\u0dd0\u0dbd\u0dca \u0dc3\u0dda\u0dc0\u0d9a\u0dba\u0dd2\u0db1\u0dca\u0d9c\u0dda \u0dc0\u0dd2\u0dbb\u0ddd\u0db0\u0dad\u0dcf \u0db4\u0dcf\u0d9c\u0db8\u0db1\u0d9a\u0dca, \u0dc4\u0dda\u0dad\u0dd4\u0dc0\u0dd9\u0db1\u0dca \u0d9a\u0ddc\u0dc5\u0db9 \u0d9a\u0ddc\u0da7\u0dd4\u0dc0 \u0dbd\u0ddd\u0da7\u0dc3\u0dca \u0db4\u0dcf\u0dbb \u0dad\u0dcf\u0dc0\u0d9a\u0dcf\u0dbd\u0dd2\u0d9a\u0dc0 \u0dc0\u0dc3\u0dcf \u0daf\u0db8\u0dcf \u0d87\u0dad\u0dd2 \u0db6\u0dc0 \u0db4\u0ddc\u0dbd\u0dd2\u0dc3\u0dd2\u0dba \u0db4\u0dc0\u0dc3\u0dba\u0dd2.\n\u0dc0\u0dd2\u0dbb\u0ddd\u0db0\u0dad\u0dcf\u0d9a\u0dbb\u0dd4\u0dc0\u0db1\u0dca \u0da2\u0db1\u0dcf\u0db0\u0dd2\u0db4\u0dad\u0dd2 \u0dbd\u0dda\u0d9a\u0db8\u0dca \u0d9a\u0dbb\u0dca\u0dba\u0dcf\u0dbd\u0dba \u0dc0\u0dd9\u0dad \u0dc3\u0d82\u0daf\u0dda\u0dc1\u0dba\u0d9a \u0db7\u0dcf\u0dbb \u0daf\u0dd3\u0db8 \u0dc3\u0db3\u0dc4\u0dcf \u0db8\u0dd9\u0dc3\u0dda \u0dc0\u0dd2\u0dbb\u0ddd\u0db0\u0dad\u0dcf\u0d9a\u0dbb\u0dd4\u0dc0\u0db1\u0dca \u0db4\u0dcf\u0d9c\u0db8\u0db1\u0dd2\u0db1\u0dca \u0dba\u0dd1\u0db8 \u0d85\u0dc0\u0dc4\u0dd2\u0dbb \u0d9a\u0dbb\u0db8\u0dd3\u0db1\u0dca \u0db8\u0dd9\u0dc3\u0dda \u0d91\u0db8 \u0db8\u0dcf\u0dbb\u0dca\u0d9c\u0dba \u0dc0\u0dc3\u0dcf \u0daf\u0db8\u0dcf \u0dad\u0dd2\u0db6\u0dda.\n\n\u00a0\n\u0dc3\u0dd2\u0dba\u0dbd\u0dd6 \u0dad\u0dd0\u0db4\u0dd0\u0dbd\u0dca \u0dc3\u0dda\u0dc0\u0d9a\u0dba\u0dd2\u0db1\u0dca\u0d9c\u0dda \u0db1\u0dd2\u0dc0\u0dcf\u0da9\u0dd4 \u0d85\u0dc0\u0dbd\u0d82\u0d9c\u0dd4\u0dba\u0dd2\u0dad\u0dd0\u0db4\u0dd0\u0dbd\u0dca \u0dc3\u0dda\u0dc0\u0d9a\u0dba\u0dd2\u0db1\u0dca\u0d9c\u0dda \u0dc0\u0dd2\u0dbb\u0ddd\u0db0\u0dad\u0dcf \u0db4\u0dcf\u0d9c\u0db8\u0db1"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0d9c\u0dd8\u0dc4 \u0daf\u0dd2\u0dc0\u0dd2\u0dba\u0dda \u0daf\u0dc4\u0dc3\u0d9a\u0dd4\u0dad\u0dca \u0dc0\u0dd0\u0da9 \u0d9a\u0da7\u0dba\u0dd4\u0dad\u0dd4 \u0db8\u0dd0\u0daf\u0dca\u0daf\u0dda, \u0db8\u0daf\u0d9a\u0da7 \u0dbd\u0dd0\u0db6\u0dd9\u0db1 \u0dc0\u0dd2\u0dc0\u0dda\u0d9a\u0dba\u0dd9\u0db1\u0dca \u0db4\u0dca\u200d\u0dbb\u0dba\u0ddd\u0da2\u0db1 \u0d9c\u0dd9\u0db1 \u0dc0\u0dd2\u0dc3\u0dd2\u0dad\u0dd4\u0dbb\u0dd4 \u0db8\u0dbd\u0dca \u0dc3\u0dd0\u0dbb\u0dc3\u0dd2\u0dbd\u0dd2 \u0dc3\u0d9a\u0dc3\u0dcf \u0d9c\u0dd8\u0dc4 \u0d86\u0dbb\u0dca\u0dae\u0dd2\u0d9a\u0dba \u0dc3\u0dbb\u0dd4 \u0d9a\u0dbb \u0d9c\u0dad\u0dca \u0d87\u0dba, \u0dad\u0dd2\u0dc3\u0dca\u0dc3\u0db8\u0dc4\u0dcf\u0dbb\u0dcf\u0db8\u0dba\u0dda \u0db4\u0daf\u0dd2\u0d82\u0da0\u0dd2 \u0daf\u0dd9\u0daf\u0dbb\u0dd4 \u0db8\u0dc0\u0d9a\u0dca \u0dc0\u0db1 \u0db1\u0dcf\u0dbd\u0dd2\u0d9a\u0dcf \u0db4\u0dca\u200d\u0dbb\u0dd2\u0dba\u0daf\u0dbb\u0dca\u0dc1\u0db1\u0dd3 \u0dba.\n\u0dad\u0db8\u0db1\u0dca\u0da7 \u0dbd\u0dd0\u0db6\u0dd9\u0db1 \u0dc0\u0dd2\u0dc0\u0dda\u0d9a\u0dba \u0db5\u0dbd\u0daf\u0dcf\u0dba\u0dd2 \u0daf\u0dd9\u0dba\u0d9a\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0dba\u0ddc\u0db8\u0dd4 \u0d9a\u0dbb\u0db8\u0dd2\u0db1\u0dca, \u0d9c\u0dd8\u0dc4 \u0d86\u0dbb\u0dca\u0dae\u0dd2\u0d9a\u0dba\u0da7 \u0dc1\u0d9a\u0dca\u0dad\u0dd2\u0dba\u0d9a\u0dca \u0d9c\u0dd9\u0db1 \u0d92\u0db8\u0da7 \u0d87\u0dba \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7\u0dd2\u0db1\u0dca\u0db1\u0dda, \u0dc3\u0dd2\u0dba\u0dbd\u0dd4 \u0d9a\u0dcf\u0db1\u0dca\u0dad\u0dcf\u0dc0\u0db1\u0dca\u0da7 \u0d86\u0daf\u0dbb\u0dca\u0dc1\u0dba\u0d9a\u0dca \u0dc0\u0dd9\u0db8\u0dd2\u0db1\u0dd2.\u0d85\u0dbd\u0d82\u0d9a\u0dcf\u0dbb \u0dc0\u0dd4 \u0dbb\u0dd2\u0db6\u0db1\u0dca \u0db8\u0dbd\u0dca \u0dc3\u0dd0\u0dbb\u0dc3\u0dd2\u0dbd\u0dd2 \u0d89\u0dad\u0dcf \u0d85\u0db4\u0dd6\u0dbb\u0dd4\u0dc0\u0da7 \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb\u0db1 \u0d87\u0dba, \u0d8a\u0da7 \u0d85\u0db8\u0dad\u0dbb\u0dc0 \u0dc0\u0dd2\u0dc0\u0dd2\u0db0 \u0db6\u0dd2\u0dad\u0dca\u0dad\u0dd2 \u0dc3\u0dd0\u0dbb\u0dc3\u0dd2\u0dbd\u0dd2,\u0d85\u0dad\u0dca \u0db6\u0dd1\u0d9c\u0dca,\u0d9a\u0dd4\u0dc2\u0db1\u0dca \u0d9a\u0dc0\u0dbb,\u0d87\u0db3 \u0d87\u0dad\u0dd2\u0dbb\u0dd2\u0dbd\u0dd2,\u0db8\u0dda\u0dc3 \u0dbb\u0dd9\u0daf\u0dd2 \u0dc0\u0dd0\u0db1\u0dd2 \u0db1\u0dd2\u0dbb\u0dca\u0db8\u0dcf\u0dab \u0daf \u0dc3\u0d9a\u0dc3\u0dba\u0dd2. \u0d92\u0dc0\u0dcf \u0dc0\u0dd2\u0d9a\u0dd4\u0dab\u0dcf, \u0d87\u0dba \u0dc3\u0dd2\u0dba \u0d86\u0dbb\u0dca\u0dae\u0dd2\u0d9a\u0dba \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dbb \u0d9c\u0dd0\u0db1\u0dd3\u0db8\u0da7 \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7\u0dd2\u0db1\u0dca\u0db1\u0dd3\u0dba.\n\u0d87\u0dba \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb\u0db1 \u0db8\u0dbd\u0dca \u0dc3\u0dd0\u0dbb\u0dc3\u0dd2\u0dbd\u0dd2, \u0db4\u0dca\u200d\u0dbb\u0daf\u0dda\u0dc1\u0dba \u0db4\u0dd4\u0dbb\u0dcf \u0d89\u0dad\u0dcf \u0da2\u0db1\u0db4\u0dca\u200d\u0dbb\u0dd2\u0dba \u0dc0\u0dd3 \u0d87\u0dad\u0dd2 \u0d85\u0dad\u0dbb, \u0d92 \u0dc3\u0db3\u0dc4\u0dcf \u0d85\u0daf \u0dc0\u0db1 \u0dc0\u0dd2\u0da7 \u0dc4\u0ddc\u0db3 \u0dc0\u0dd9\u0dc5\u0dd9\u0db3 \u0db4\u0ddc\u0dc5\u0d9a\u0dca \u0daf \u0db1\u0dd2\u0dbb\u0dca\u0db8\u0dcf\u0dab\u0dba \u0dc0\u0dd9\u0db8\u0dd2\u0db1\u0dca \u0d87\u0dad. \"\u0db8\u0da7 \u0daf\u0dbb\u0dd4\u0dc0\u0ddc \u0daf\u0dd9\u0db1\u0dca\u0db1\u0dd9\u0d9a\u0dca \u0d89\u0db1\u0dca\u0db1\u0dc0\u0dcf. \u0d85\u0db4\u0dda \u0db4\u0dc0\u0dd4\u0dbd\u0dda \u0dc0\u0dd2\u0dba\u0daf\u0db8\u0dca \u0db4\u0dd2\u0dba\u0dc0\u0dcf \u0d9c\u0db1\u0dca\u0db1 \u0db8\u0da7 \u0db8\u0dda \u0d9a\u0dbb\u0dca\u0db8\u0dcf\u0db1\u0dca\u0dad\u0dba \u0db8\u0d9f\u0dd2\u0db1\u0dca \u0dc3\u0dc4\u0db1\u0dba\u0d9a\u0dca \u0dbd\u0dd0\u0db6\u0dd4\u0dab\u0dcf. \u0db8\u0d9c\u0dda \u0dc3\u0dd0\u0db8\u0dd2\u0dba\u0dcf \u0db4\u0dd4\u0daf\u0dca\u0d9c\u0dbd\u0dd2\u0d9a \u0d85\u0d82\u0dc1\u0dba\u0dda \u0dc3\u0dda\u0dc0\u0dba \u0d9a\u0dbb\u0db8\u0dd2\u0db1\u0dca \u0d8b\u0db4\u0dba\u0db1 \u0db8\u0dd4\u0daf\u0dbd\u0dad\u0dca, \u0db8\u0db8 \u0db1\u0dd2\u0dc0\u0dd9\u0dc3\u0dda \u0dc3\u0dd2\u0da7 \u0db8\u0dbd\u0dca \u0dc3\u0dd0\u0d9a\u0dc3\u0dd4\u0db8\u0dca \u0d9a\u0dbb \u0d8b\u0db4\u0dba\u0db1 \u0db8\u0dd4\u0daf\u0dbd\u0dad\u0dca \u0db1\u0dd2\u0dc3\u0dcf \u0dbb\u0da7\u0da7 \u0dab\u0dba\u0d9a\u0dca \u0db1\u0ddc\u0dc0\u0dd3, \u0daf\u0dbb\u0dd4 \u0daf\u0dd9\u0daf\u0dd9\u0db1\u0dcf\u0d9c\u0dda \u0d9a\u0da7\u0dba\u0dd4\u0dad\u0dd4\u0dad\u0dca \u0d9a\u0dbb\u0d9c\u0dd9\u0db1 \u0d89\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca\u0d9a\u0db8 \u0dad\u0dd2\u0dba\u0dd9\u0db1\u0dc0\u0dcf. \u0d85\u0daf \u0dc0\u0db1 \u0dc0\u0dd2\u0da7 \u0db8\u0d9c\u0dda \u0db1\u0dd2\u0dc0\u0dc3\u0dda \u0d86\u0dbb\u0dca\u0dae\u0dd2\u0d9a\u0dba \u0dc3\u0dbb\u0dd4 \u0d9a\u0dbb \u0d9c\u0dd0\u0db1\u0dd2\u0db8\u0da7 \u0dad\u0dbb\u0db8\u0dca \u0db4\u0dca\u200d\u0dbb\u0db8\u0dcf\u0dab\u0dc0\u0dad\u0dca \u0dc0\u0dd9\u0dc5\u0dd9\u0db3 \u0db4\u0ddc\u0dc5\u0d9a\u0dca \u0db8\u0da7 \u0dad\u0dd2\u0dba\u0dd9\u0db1\u0dc0\u0dcf.\u0d89\u0daf\u0dd2\u0dbb\u0dd2\u0dba\u0dda\u0daf\u0dd2 \u0d9a\u0dc0\u0dd4\u0dbb\u0dd4\u0db1\u0dca \u0dc4\u0ddd \u0db8\u0da7 \u0db8\u0dda \u0d9a\u0dbb\u0dca\u0db8\u0dcf\u0db1\u0dca\u0dad\u0dba \u0daf\u0dd2\u0dba\u0dd4\u0dab\u0dd4 \u0d9a\u0dbb \u0d9c\u0dd0\u0db1\u0dd3\u0db8\u0da7 \u0d8b\u0db4\u0d9a\u0dcf\u0dbb \u0d9a\u0dbb\u0db1\u0dca\u0db1 \u0d89\u0daf\u0dd2\u0dbb\u0dd2\u0db4\u0dad\u0dca \u0dc0\u0dd9\u0db1\u0dc0\u0dcf \u0db1\u0db8\u0dca, \u0db8\u0dd9\u0dba \u0db8\u0dd3\u0da7 \u0dc0\u0da9\u0dcf \u0dc3\u0dcf\u0dbb\u0dca\u0dae\u0d9a \u0d9a\u0dbb\u0d9c\u0db1\u0dca\u0db1 \u0db8\u0da7 \u0dc4\u0dd0\u0d9a\u0dd2\u0dba\u0dcf\u0dc0, \u0dc1\u0d9a\u0dca\u0dad\u0dd2\u0dba \u0dad\u0dd2\u0dba\u0dd9\u0db1\u0dc0\u0dcf.\u0db8\u0d9c\u0dda \u0db8\u0dda \u0db8\u0dbd\u0dca \u0dc3\u0dd0\u0d9a\u0dc3\u0dd4\u0db8\u0dca \u0dc3\u0db3\u0dc4\u0dcf \u0d85\u0daf \u0dc0\u0db1 \u0dc4\u0ddc\u0db3 \u0d89\u0dbd\u0dca\u0dbd\u0dd4\u0db8\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf. \u0d92 \u0db1\u0dd2\u0dc3\u0dcf \u0db8 \u0db8\u0da7 \u0db8\u0dda \u0d9a\u0dbb\u0dca\u0db8\u0dcf\u0db1\u0dca\u0dad\u0dba \u0dc3\u0dcf\u0dbb\u0dca\u0dae\u0d9a\u0dc0 \u0d9a\u0dbb\u0d9c\u0dd9\u0db1 \u0dba\u0dcf\u0db8\u0da7 \u0dc4\u0dd0\u0d9a\u0dd2 \u0dc0\u0dd4\u0dab\u0dcf.\n\u0db8\u0dd4\u0dbd\u0dca \u0d9a\u0dcf\u0dbd\u0dba\u0dda\u0daf\u0dd2 \u0d91\u0dad\u0dbb\u0db8\u0dca \u0db8\u0dbd\u0dca \u0dc3\u0dd0\u0d9a\u0dc3\u0dd4\u0db8\u0dca \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0dc3\u0dd0\u0d9a\u0dc3\u0dd4\u0dc0\u0dda \u0db1\u0dd1. \u0d92\u0dad\u0dca, \u0dc4\u0ddc\u0db3 \u0dc0\u0dd9\u0dc5\u0dd9\u0db3 \u0db4\u0ddc\u0dc5\u0d9a\u0dca \u0dc3\u0dd0\u0d9a\u0dc3\u0dd9\u0daf\u0dca\u0daf\u0dd2,\u0dc4\u0ddc\u0db3 \u0d86\u0daf\u0dcf\u0dba\u0db8\u0d9a\u0dca \u0dbd\u0dd0\u0db6\u0dd9\u0daf\u0dca\u0daf\u0dd2, \u0db8\u0da7 \u0db8\u0dda \u0d9a\u0dbb\u0dca\u0db8\u0dcf\u0db1\u0dca\u0dad\u0dba \u0daf\u0dd2\u0dba\u0dd4\u0dab\u0dd4 \u0d9a\u0dbb\u0d9c\u0dd9\u0db1 \u0dba\u0db1\u0dca\u0db1 \u0dc4\u0dd2\u0dad\u0dd4\u0dab\u0dcf. \u0d91\u0dc4\u0dd2 \u0db4\u0dca\u200d\u0dbb\u0dad\u0dd2\u0db5\u0dbd\u0dba\u0d9a\u0dca \u0dc0\u0dd2\u0daf\u0dd2\u0dc4\u0da7 \u0db8\u0da7, \u0db8\u0d9c\u0dda \u0d86\u0dbb\u0dca\u0dae\u0dd2\u0d9a\u0dba \u0dc3\u0d9a\u0dc3\u0dcf \u0d9c\u0dd0\u0db1\u0dd3\u0db8\u0da7 \u0dc1\u0d9a\u0dca\u0dad\u0dd2\u0dba \u0dbd\u0dd0\u0db6\u0dd2\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf.\n\u0db8\u0db8 \u0dc4\u0dd0\u0db8 \u0d9a\u0dcf\u0db1\u0dca\u0dad\u0dcf\u0dc0\u0d9a\u0da7\u0db8 \u0d9a\u0dd2\u0dba\u0db1\u0dca\u0db1\u0dda, \u0db1\u0dd2\u0dc0\u0dd9\u0dc3\u0dda \u0d85\u0d9c\u0dc4\u0dd2\u0d9f\u0d9a\u0db8\u0dca \u0d9c\u0dd0\u0db1 \u0dc4\u0dd2\u0dad \u0dc4\u0dd2\u0dad\u0dcf \u0d89\u0db1\u0dca\u0db1\u0dc0\u0da7 \u0dc0\u0da9\u0dcf, \u0dad\u0db8\u0db1\u0dca \u0daf\u0db1\u0dca\u0db1 \u0daf\u0dd9\u0dba\u0d9a\u0dca \u0d9a\u0dbb\u0dbd\u0dcf, \u0db1\u0dd2\u0dc0\u0dd9\u0dc3\u0dda \u0d89\u0db3\u0db1\u0dca \u0db8 \u0d9a\u0dd3\u0dba\u0d9a\u0dca \u0dc4\u0dbb\u0dd2 \u0dc4\u0ddc\u0dba\u0dcf \u0d9c\u0db1\u0dca\u0db1 \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1\u0dca\u0db1 \u0d9a\u0dd2\u0dba\u0dbd\u0dba\u0dd2. \u0d91\u0dc4\u0dd9\u0db8 \u0dc0\u0dd4\u0dab\u0ddc\u0dad\u0dca, \u0d94\u0db6\u0da7\u0dad\u0dca \u0da2\u0dd3\u0dc0\u0dd2\u0dad\u0dba \u0da2\u0dba \u0d9c\u0db1\u0dca\u0db1 \u0dc4\u0dd0\u0d9a\u0dd2 \u0dc0\u0dda\u0dc0\u0dd2.\" \u0d87\u0dba \u0db4\u0dc0\u0dc3\u0db1\u0dca\u0db1\u0dd3 \u0dba.\n\u00a0\n\u0db1\u0dd4\u0dc0\u0db1\u0dca \u0da2\u0dba\u0dc3\u0dda\u0d9a\u0dbb \u0dc3\u0dd4\u0dbb\u0dd2\u0dba\u0dc0\u0dd0\u0dc0 \u0dc0\u0dd2\u0dc1\u0dda\u0dc2\n\u0d86\u0dbd\u0dd2\u0db1\u0dca\u0daf\u0dba"},
{"author(s)": "", "article": "Monday, \u0da2\u0dd4\u0db1\u0dd2 11, 2018 - 01:00\u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a\u0db4\u0db1\u0dca\u0db1\u0dd2\u0db4\u0dd2\u0da7\u0dd2\u0dba \u0db4\u0dde\u0daf\u0dca\u0d9c\u0dbd\u0dd2\u0d9a \u0dbb\u0ddd\u0dc4\u0dbd \u0daf\u0dd2\u0dc0\u0dba\u0dd2\u0db1\u0dda \u0db4\u0dca\u200d\u0dbb\u0db8\u0dd4\u0d9b \u0db4\u0dd9\u0dc5\u0dda \u0db6\u0dd0\u0d82\u0d9a\u0dd4 \u0dc3\u0db8\u0d9c \u0d85\u0dad\u0dca\u0dc0\u0dd0\u0dbd\u0dca \u0db6\u0dd0\u0db3 \u0d9c\u0db1\u0dd2\u0db8\u0dd2\u0db1\u0dca \u0dc3\u0dd4\u0dc0\u0dd2\u0dc1\u0dda\u0dc2\u0dd3 \u0db4\u0dc4\u0dc3\u0dd4\u0d9a\u0db8\u0dca \u0dbb\u0dd0\u0dc3\u0d9a\u0dca \u0dc4\u0db3\u0dd4\u0db1\u0dca\u0dc0\u0dcf \u0daf\u0dd3 \u0dad\u0dd2\u0db6\u0dda. \u0d92 \u0d85\u0db1\u0dd4\u0dc0 \u0d9a\u0dca\u200d\u0dbb\u0dd9\u0da9\u0dd2\u0da7\u0dca \u0d9a\u0dcf\u0da9\u0dca \u0db4\u0dad\u0dca \u0db8\u0d9c\u0dd2\u0db1\u0dca \u0db4\u0ddc\u0dbd\u0dd3 \u0dbb\u0dc4\u0dd2\u0dad\u0dc0 \u0dbb\u0ddd\u0dc4\u0dbd\u0dca \u0db6\u0dd2\u0dbd \u0d9c\u0dd9\u0dc0\u0dd3\u0db8\u0dda \u0db4\u0dc4\u0dc3\u0dd4\u0d9a\u0db8 \u0d87\u0dad\u0dd4\u0dc5\u0dd4 \u0dad\u0dc0\u0dad\u0dca \u0dc0\u0dbb\u0db4\u0dca\u200d\u0dbb\u0dc3\u0dcf\u0daf \u0dbb\u0dd0\u0dc3\u0d9a\u0dca \u0daf\u0dd0\u0db1\u0dca \u0dbb\u0ddd\u0d9c\u0dd3\u0db1\u0dca\u0da7 \u0dc3\u0dbd\u0dc3\u0dcf \u0d87\u0dad.\n\u0db8\u0dd9\u0dc4\u0dd2 \u0db8\u0dd6\u0dbd\u0dd2\u0d9a \u0d85\u0daf\u0dd2\u0dba\u0dbb \u0dbd\u0dd9\u0dc3 \u0dbd\u0d82\u0d9a\u0dcf \u0db6\u0dd0\u0d82\u0d9a\u0dd4\u0dc0 \u0dc3\u0dc4 \u0db4\u0dd1\u0db1\u0dca \u0d92\u0dc2\u0dd2\u0dba\u0dcf \u0db6\u0dd0\u0d82\u0d9a\u0dd4\u0dc0\u0dda \u0d9a\u0dca\u200d\u0dbb\u0dd9\u0da9\u0dd2\u0da7\u0dca \u0d9a\u0dcf\u0d9e\u0dca \u0db4\u0dad\u0dca \u0dc4\u0dd2\u0db8\u0dd2\u0dba\u0db1\u0dca\u0da7 \u0dbb\u0ddd\u0dc4\u0dbd\u0dca \u0db6\u0dd2\u0dbd \u0db8\u0dcf\u0dc3 36 \u0d9a\u0dca \u0dad\u0dd4\u0dc5 \u0db4\u0ddc\u0dbd\u0dd3 \u0dbb\u0dc4\u0dd2\u0dad\u0dc0 \u0d9c\u0dd9\u0dc0\u0dd3\u0db8\u0dda \u0db4\u0dc4\u0dc3\u0dd4\u0d9a\u0db8 \u0daf\u0dd0\u0db1\u0da7\u0db8\u0dad\u0dca \u0dc4\u0db3\u0dd4\u0db1\u0dca\u0dc0\u0dcf \u0daf\u0dd3 \u0d87\u0dad. \u0db8\u0dd3\u0da7 \u0d85\u0db8\u0dad\u0dbb\u0dc0 \u0d91\u0db8 \u0d9a\u0dca\u200d\u0dbb\u0dd9\u0da9\u0dd2\u0da7\u0dca \u0d9a\u0dcf\u0da9\u0dca \u0db4\u0dad\u0dca \u0db8\u0d9c\u0dd2\u0db1\u0dca \u0d9a\u0dbb\u0db1 \u0d9c\u0dd9\u0dc0\u0dd3\u0db8\u0dca \u0dc3\u0db3\u0dc4\u0dcf \u0db4\u0db1\u0dca\u0db1\u0dd2\u0db4\u0dd2\u0da7\u0dd2\u0dba \u0db4\u0dde\u0daf\u0dca\u0d9c\u0dbd\u0dd2\u0d9a \u0dbb\u0ddd\u0dc4\u0dbd\u0dd9\u0db1\u0dca \u0dc0\u0dc3\u0dbb \u0db4\u0dd4\u0dbb\u0dcf \u0dc3\u0dd4\u0dc0\u0dd2\u0dc1\u0dda\u0dc2\u0dd3 \u0dc0\u0da7\u0dca\u0da7\u0db8\u0dca\u0daf \u0db4\u0dd2\u0dbb\u0dd2\u0db1\u0dd0\u0db8\u0dda. \u0d85\u0db1\u0dd9\u0d9a\u0dd4\u0dad\u0dca \u0db6\u0dd0\u0d82\u0d9a\u0dd4 \u0d9a\u0dca\u200d\u0dbb\u0dd9\u0da9\u0dd2\u0da7\u0dca \u0d9a\u0dcf\u0da9\u0dca \u0db4\u0dad\u0dca \u0dc3\u0db3\u0dc4\u0dcf\u0daf \u0db8\u0dd9\u0db8 \u0db4\u0dc4\u0dc3\u0dd4\u0d9a\u0db8\u0dca \u0d9a\u0da9\u0dd2\u0db1\u0db8\u0dd2\u0db1\u0dca \u0dc4\u0db3\u0dd4\u0db1\u0dca\u0dc0\u0dcf \u0daf\u0dd3\u0db8\u0da7 \u0db4\u0db1\u0dca\u0db1\u0dd2\u0db4\u0dd2\u0da7\u0dd2\u0dba \u0db4\u0dde\u0daf\u0dca\u0d9c\u0dbd\u0dd2\u0d9a \u0dbb\u0ddd\u0dc4\u0dbd \u0db8\u0dda \u0dc0\u0db1\u0dc0\u0dd2\u0da7\u0dad\u0dca \u0d9a\u0da7\u0dba\u0dd4\u0dad\u0dd4 \u0dba\u0ddc\u0daf\u0dcf \u0dad\u0dd2\u0db6\u0dda.\n\u201c\u0db4\u0db1\u0dca\u0db1\u0dd2\u0db4\u0dd2\u0da7\u0dd2\u0dba \u0db4\u0dde\u0daf\u0dca\u0d9c\u0dbd\u0dd2\u0d9a \u0dbb\u0ddd\u0dc4\u0dbd \u0dbd\u0dcf\u0db7\u0dba\u0db8 \u0d85\u0dbb\u0db8\u0dd4\u0dab\u0dd4 \u0d9a\u0dbb\u0d9c\u0dad\u0dca \u0dbb\u0ddd\u0dc4\u0dbd\u0d9a\u0dca \u0db1\u0ddc\u0dc0\u0dd9\u0dba\u0dd2. \u0d91\u0db8\u0db1\u0dd2\u0dc3\u0dcf \u0d85\u0db1\u0dd9\u0d9a\u0dd4\u0dad\u0dca \u0db4\u0dde\u0daf\u0dca\u0d9c\u0dbd\u0dd2\u0d9a \u0dbb\u0ddd\u0dc4\u0dbd\u0dca\u0dc0\u0dbd\u0da7 \u0dc3\u0dcf\u0db4\u0dda\u0d9a\u0dca\u0dc2\u0dc0 \u0d89\u0dad\u0dcf \u0dc3\u0dcf\u0db0\u0dcf\u0dbb\u0dab \u0db4\u0dd2\u0dbb\u0dd2\u0dc0\u0dd0\u0dba\u0d9a\u0da7 \u0d89\u0dc4\u0dc5 \u0d9c\u0dd4\u0dab\u0dcf\u0dad\u0dca\u0db8\u0d9a \u0db6\u0dc0\u0d9a\u0dd2\u0db1\u0dca \u0dba\u0dd4\u0dad\u0dd4 \u0dc3\u0dda\u0dc0\u0dcf\u0dc0\u0d9a\u0dca \u0d85\u0dad\u0dca\u0dc0\u0dd2\u0db3\u0dd3\u0db8\u0dda \u0d85\u0dc0\u0dc3\u0dca\u0dae\u0dcf\u0dc0 \u0d85\u0db4 \u0dbb\u0ddd\u0dc4\u0dbd \u0dc0\u0dd9\u0dad \u0db4\u0dd0\u0db8\u0dd2\u0dab\u0dd9\u0db1 \u0dbb\u0ddd\u0d9c\u0dd3\u0db1\u0dca\u0da7 \u0dc4\u0dd2\u0db8\u0dd2\u0dc0\u0dd9\u0db1\u0dc0\u0dcf. \u0d95\u0db1\u0dd1\u0db8 \u0d85\u0dba\u0d9a\u0dd4\u0da7 \u0daf\u0dbb\u0dcf\u0d9c\u0dad \u0dc4\u0dd0\u0d9a\u0dd2 \u0db8\u0dd4\u0daf\u0dbd\u0d9a\u0da7 \u0db4\u0dca\u200d\u0dbb\u0dad\u0dd2\u0d9a\u0dcf\u0dbb \u0dbd\u0db6\u0dcf\u0d9c\u0dd0\u0db1\u0dd3\u0db8\u0da7 \u0dc3\u0dc4 \u0dc0\u0ddb\u0daf\u0dca\u200d\u0dba \u0db4\u0dbb\u0dd3\u0d9a\u0dca\u0dc2\u0dab \u0d9a\u0dbb\u0d9c\u0dd0\u0db1\u0dd3\u0db8\u0dda \u0db4\u0dc4\u0dc3\u0dd4\u0d9a\u0db8\u0dca \u0dc3\u0dd0\u0dbd\u0dc3\u0dd3\u0db8 \u0d8b\u0daf\u0dd9\u0dc3\u0dcf \u0d85\u0db4 \u0dbb\u0ddd\u0dc4\u0dbd \u0dbb\u0ddd\u0d9c\u0dd3\u0db1\u0dca \u0dc0\u0dd9\u0dad \u0dc3\u0dc4\u0db1 \u0dbb\u0dd0\u0dc3\u0d9a\u0dca \u0dc4\u0db3\u0dd4\u0db1\u0dca\u0dc0\u0dcf \u0daf\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0d91\u0dc4\u0dd2 \u0dad\u0dc0\u0dad\u0dca \u0d91\u0d9a\u0dca \u0db4\u0dd2\u0dba\u0dc0\u0dbb\u0d9a\u0dca \u0dbd\u0dd9\u0dc3\u0dba\u0dd2 \u0db4\u0dca\u200d\u0dbb\u0db8\u0dd4\u0d9b \u0db4\u0dd9\u0dc5\u0dda \u0db6\u0dd0\u0d82\u0d9a\u0dd4 \u0dc3\u0db8\u0d9c \u0d85\u0dad\u0dca\u0dc0\u0dd0\u0dbd\u0dca \u0db6\u0dd0\u0db3 \u0d9c\u0db1\u0dd2\u0db8\u0dd2\u0db1\u0dca \u0d9a\u0dca\u200d\u0dbb\u0dd9\u0da9\u0dd2\u0da7\u0dca \u0d9a\u0dcf\u0da9\u0dca \u0db4\u0dad\u0dca \u0db8\u0d9c\u0dd2\u0db1\u0dca \u0d9a\u0dbb\u0db1 \u0d9c\u0dd9\u0dc0\u0dd3\u0db8\u0dca \u0dc3\u0db3\u0dc4\u0dcf \u0db4\u0ddc\u0dbd\u0dd3 \u0dbb\u0dc4\u0dd2\u0dad\u0dc0 \u0dbb\u0ddd\u0dc4\u0dbd\u0dca \u0db6\u0dd2\u0dbd \u0d9c\u0dd9\u0dc0\u0dd3\u0db8\u0dda \u0db4\u0dc4\u0dc3\u0dd4\u0d9a\u0db8 \u0d87\u0dad\u0dd4\u0dc5\u0dd4 \u0dad\u0dc0\u0dad\u0dca \u0dc0\u0dbb\u0db4\u0dca\u200d\u0dbb\u0dc3\u0dcf\u0daf \u0dbb\u0dd0\u0dc3\u0d9a\u0dca \u0dc4\u0db3\u0dd4\u0db1\u0dca\u0dc0\u0dcf \u0daf\u0dd9\u0db1\u0dd4 \u0dbd\u0dd0\u0db6\u0dd4\u0dc0\u0dda\u201d \u0dba\u0db1\u0dd4\u0dc0\u0dd9\u0db1\u0dca \u0db4\u0db1\u0dca\u0db1\u0dd2\u0db4\u0dd2\u0da7\u0dd2\u0dba \u0db4\u0dde\u0daf\u0dca\u0d9c\u0dbd\u0dd2\u0d9a \u0dbb\u0ddd\u0dc4\u0dbd\u0dda \u0dc3\u0db7\u0dcf\u0db4\u0dad\u0dd2 \u0dc3\u0dc4 \u0d9a\u0dc5\u0db8\u0db1\u0dcf\u0d9a\u0dcf\u0dbb \u0d85\u0db0\u0dca\u200d\u0dba\u0d9a\u0dca\u0dc2, \u0d86\u0da0\u0dcf\u0dbb\u0dca\u0dba \u0d86\u0db1\u0db1\u0dca\u0daf \u0d9a\u0dd4\u0dbb\u0dd4\u0db4\u0dca\u0db4\u0dd4\u0d86\u0dbb\u0da0\u0dca\u0da0\u0dd2 \u0db8\u0dc4\u0dad\u0dcf \u0db4\u0dd0\u0dc0\u0dd0\u0dc3\u0dd3\u0dba. \u0db8\u0dd9\u0db8 \u0db1\u0dc0\u0dad\u0db8 \u0db4\u0dc4\u0dc3\u0dd4\u0d9a\u0db8\u0dca \u0d87\u0dad\u0dd4\u0dc5\u0dd4\u0dc0 \u0d95\u0db1\u0dd1\u0db8 \u0dad\u0ddc\u0dbb\u0dad\u0dd4\u0dbb\u0d9a\u0dca \u0dc0\u0dd2\u0db8\u0dc3\u0dd3\u0db8 \u0dc3\u0db3\u0dc4\u0dcf 0112840065 \u0dc3\u0dc4 0115942000 \u0dba\u0db1 \u0daf\u0dd4\u0dbb\u0d9a\u0dae\u0db1 \u0d85\u0d82\u0d9a \u0dc0\u0dd2\u0dc0\u0dd8\u0dad \u0d9a\u0dbb \u0dad\u0dd2\u0db6\u0dda.\n\u0d85\u0db0\u0dca\u200d\u0dba\u0dcf\u0db4\u0db1 \u0d85\u0db8\u0dcf\u0dad\u0dca\u200d\u0dba\u0d82\u0dc1\u0dba \u0dc0\u0dd2\u0dc3\u0dd2\u0db1\u0dca \u0db8\u0dd1\u0dad\u0d9a\u0daf\u0dd3 \u0dc4\u0db3\u0dd4\u0db1\u0dca\u0dc0\u0dcf \u0daf\u0dd9\u0db1 \u0dbd\u0daf \u201c\u0dc3\u0dd4\u0dbb\u0d9a\u0dca\u0dc2\u0dcf\u201d \u0dc3\u0dd2\u0dc3\u0dd4 \u0dbb\u0d9a\u0dca\u0dc2\u0dab\u0dcf\u0dc0\u0dbb\u0dab\u0dba \u0dba\u0da7\u0dad\u0dda \u0d87\u0dad\u0dd2 \u0dc3\u0dd2\u0dba\u0dbd\u0dd4\u0db8 \u0db4\u0dca\u200d\u0dbb\u0dad\u0dd2\u0dbd\u0dcf\u0db7 \u0dc3\u0dd2\u0dc3\u0dd4 \u0daf\u0dbb\u0dd4 \u0daf\u0dd0\u0dbb\u0dd2\u0dba\u0db1\u0dca \u0dc0\u0dd9\u0dad \u0dad\u0dd2\u0dc5\u0dd2\u0dab \u0d9a\u0dd2\u0dbb\u0dd3\u0db8\u0da7\u0daf \u0db4\u0db1\u0dca\u0db1\u0dd2\u0db4\u0dd2\u0da7\u0dd2\u0dba \u0db4\u0dde\u0daf\u0dca\u0d9c\u0dbd\u0dd2\u0d9a \u0dbb\u0ddd\u0dc4\u0dbd \u0d9a\u0da7\u0dba\u0dd4\u0dad\u0dd4 \u0dc3\u0dd6\u0daf\u0dcf\u0db1\u0db8\u0dca \u0d9a\u0dbb \u0dad\u0dd2\u0db6\u0dda. \u0db8\u0dd3\u0da7 \u0d85\u0db8\u0dad\u0dbb\u0dc0, \u0dc3\u0dd2\u0dba\u0dbd\u0dd4\u0db8 \u0dbb\u0dcf\u0da2\u0dca\u200d\u0dba \u0dc3\u0dda\u0dc0\u0d9a\u0dba\u0db1\u0dca\u0da7 \u0d85\u0d9c\u0dca\u200d\u0dbb\u0dc4\u0dcf\u0dbb \u0dbb\u0d9a\u0dca\u0dc2\u0dab\u0dba \u0dba\u0da7\u0dad\u0dda \u0dc4\u0dd2\u0db8\u0dd2 \u0dc0\u0dd2\u0dc1\u0dda\u0dc2 \u0dc0\u0dbb\u0db4\u0dca\u200d\u0dbb\u0dc3\u0dcf\u0daf \u0dbd\u0db6\u0dcf\u0daf\u0dd3\u0db8\u0da7\u0daf \u0dbb\u0ddd\u0dc4\u0dbd \u0d9a\u0da7\u0dba\u0dd4\u0dad\u0dd4 \u0dba\u0ddc\u0daf\u0dcf \u0dad\u0dd2\u0db6\u0dda.\n\u0db4\u0dde\u0daf\u0dca\u0d9c\u0dbd\u0dd2\u0d9a \u0dbb\u0ddd\u0dc4\u0dbd \u0db1\u0dc0\u0dd3\u0db1 \u0db4\u0dca\u200d\u0dbb\u0dad\u0dd2\u0d9a\u0dcf\u0dbb, \u0dc0\u0ddb\u0daf\u0dca\u200d\u0dba \u0db4\u0dbb\u0dd3\u0d9a\u0dca\u0dc2\u0dab \u0dc3\u0dc4 \u0d85\u0db0\u0dd2 \u0dad\u0dcf\u0d9a\u0dca\u0dc2\u0dab\u0dd2\u0d9a \u0db4\u0dc4\u0dc3\u0dd4\u0d9a\u0db8\u0dca \u0dbb\u0dd0\u0dc3\u0d9a\u0dca\u0daf \u0d85\u0dbd\u0dd4\u0dad\u0dd2\u0db1\u0dca \u0dc4\u0db3\u0dd4\u0db1\u0dca\u0dc0\u0dcf \u0daf\u0dd3 \u0d87\u0dad. \u0dbb\u0dd4\u0db0\u0dd2\u0dbb \u0d9a\u0dcf\u0db1\u0dca\u0daf\u0dd4 \u0db4\u0dd9\u0dbb\u0dab \u0d9a\u0dca\u200d\u0dbb\u0dd2\u0dba\u0dcf\u0daf\u0dcf\u0db8 \u0d92\u0d9a\u0d9a\u0dba\u0d9a\u0dca\u0daf :\u0dd8\u0dc3\u0dca\u0d9a\u0dc4\u0dd2\u0dc3\u0dd2 \u0db9\u0db6\u0dc3\u0d91* \u0db8\u0dd1\u0dad\u0d9a\u0daf\u0dd3 \u0dc3\u0dca\u0dae\u0dcf\u0db4\u0dd2\u0dad \u0d9a\u0dc5 \u0d85\u0dad\u0dbb, \u0dc0\u0dd2\u0dc1\u0dda\u0dc2\u0da5 \u0dc0\u0ddb\u0daf\u0dca\u200d\u0dba\u0dc0\u0dbb\u0dd4 \u0dc3\u0dc4 \u0daf\u0d9a\u0dca\u0dc2, \u0db4\u0dc5\u0db4\u0dd4\u0dbb\u0dd4\u0daf\u0dd4 \u0dc4\u0dd9\u0daf \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba\u0d9a \u0dc3\u0dad\u0dca\u0d9a\u0dcf\u0dbb\u0dba \u0dba\u0da7\u0dad\u0dda \u0dc3\u0dc4\u0db1\u0daf\u0dcf\u0dba\u0dd3 \u0db8\u0dd2\u0dbd\u0d9a\u0da7 \u0d91\u0db8 \u0db4\u0dca\u200d\u0dbb\u0dad\u0dd2\u0d9a\u0dcf\u0dbb \u0dbd\u0db6\u0dcf\u0d9c\u0dad \u0dc4\u0dd0\u0d9a\u0dd2\u0dba.\n\u0d9a\u0db4\u0dca\u0dbb\u0dd4\u0d9aDear \r\n We are Millennium Finance Limited. We operate a Trust Fund from private investors for the grant of international loans to fund any viable development projects that is capable of generating annual Return on Investment. \r\n You can rely on our expertise. Millennium Finance can arrange a solution for any qualified applicant if you are in search for funding support, or instruments to enhance financial transactions.\r\n We are able to provide an immediate solution for any valid financial requirement. \r\n We offer funding in form of direct loan at a low interest rate of 2.10% to 3.10% per annum. If you are interested in partnering with our group, kindly send us your executive summary/business plan for my investment Team review. \r\n It is optional but we may sign a Non-Disclosure agreement for our protection.\r\n Best Regards\r\nMr. Steve.\r\n[email\u00a0protected]\r\n[email\u00a0protected]  \r\nMfil.millennium.finance.limited  \r\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 13:34\u0db4\u0dd4\u0dc0\u0dad\u0dca\u0db4\u0dc3\u0dd4\u0d9c\u0dd2\u0dba \u0dba\u0dd4\u0daf \u0dc3\u0db8\u0dba\u0dda \u0d86\u0dbb\u0d9a\u0dca\u0dc2\u0d9a \u0dc4\u0dda\u0dad\u0dd6\u0db1\u0dca \u0db8\u0dad \u0d9a\u0ddc\u0dc5\u0db9 \u0dc0\u0dbb\u0dcf\u0dba \u0d85\u0db0\u0dd2 \u0d86\u0dbb\u0d9a\u0dca\u0dc2\u0dd2\u0dad \u0d9a\u0dbd\u0dcf\u0db4\u0dba\u0d9a\u0dca \u0dbd\u0dd9\u0dc3 \u0db4\u0dc0\u0dad\u0dca\u0dc0\u0dcf\u0d9c\u0dd9\u0db1 \u0d9c\u0dd2\u0dba\u0dad\u0dca \u0daf\u0dd0\u0db1\u0da7 \u0dbb\u0da7\u0dda \u0db4\u0dc0\u0dad\u0dd2\u0db1 \u0dc3\u0dcf\u0db8\u0d9a\u0dcf\u0db8\u0dd3 \u0dad\u0dad\u0dca\u0dad\u0dca\u0dc0\u0dba \u0dc4\u0dda\u0dad\u0dd4 \u0d9a\u0ddc\u0da7\u0d9c\u0dd9\u0db1 \u0db8\u0dc4\u0da2\u0db1 \u0daf\u0dda\u0db4\u0dc5\u0d9a\u0dca \u0dbd\u0dd9\u0dc3 \u0dc3\u0dbd\u0d9a\u0dcf \u0d9a\u0ddc\u0dc5\u0db9 \u0dc0\u0dbb\u0dcf\u0dba \u0db1\u0dd0\u0dbb\u0db9\u0dd3\u0db8 \u0dc3\u0db3\u0dc4\u0dcf \u0db8\u0dc4\u0da2\u0db1\u0dba\u0dcf\u0da7 \u0dc0\u0dd2\u0dc0\u0dd8\u0dad \u0d9a\u0dd2\u0dbb\u0dd3\u0db8\u0da7 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dcf\u0dba\u0d9c\u0dda \u0d8b\u0db4\u0daf\u0dd9\u0dc3\u0dca \u0db4\u0dbb\u0dd2\u0daf\u0dd2 \u0d89\u0daf\u0dd2\u0dbb\u0dd2\u0dba\u0dda\u0daf\u0dd3\u00a0\u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1 \u0db6\u0dc0 \u0dc0\u0dbb\u0dcf\u0dba \u0dc4\u0dcf \u0db1\u0dcf\u0dc0\u0dd2\u0d9a \u0d85\u0db8\u0dcf\u0dad\u0dca\u200d\u0dba \u0db8\u0dc4\u0dd2\u0db1\u0dca\u0daf \u0dc3\u0db8\u0dbb\u0dc3\u0dd2\u0d82\u0dc4 \u0d85\u0daf (18) \u0daf\u0dd2\u0db1 \u0db4\u0dd0\u0dc0\u0dad\u0dd2 \u0d86\u0dbb\u0d9a\u0dca\u0dc2\u0d9a \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0dc0\u0dd2\u0dc3\u0dd2\u0dbb\u0dba\u0dcf\u0db8\u0dda \u0d8b\u0dad\u0dca\u0dc3\u0dc0\u0dba\u0dda \u0daf\u0dd3 \u0db4\u0dd0\u0dc0\u0dc3\u0dd3\u0dba.\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d86\u0dbb\u0dca\u0dae\u0dd2\u0d9a\u0dba\u0dda \u0dc4\u0daf\u0dc0\u0dad \u0dbd\u0dd9\u0dc3 \u0dc3\u0dd0\u0dbd\u0d9a\u0dd9\u0db1 \u0d9a\u0ddc\u0dc5\u0db9 \u0dc0\u0dbb\u0dcf\u0dba \u0db8\u0dda \u0dc0\u0dc3\u0dbb\u0dda \u0db6\u0dd2\u0dbd\u0dba\u0db1 13.2 \u0d9a \u0dbd\u0dcf\u0db7\u0dba\u0d9a\u0dca \u0dbd\u0db6\u0dcf\u0d9c\u0dd9\u0db1 \u0d87\u0dad\u0dd2 \u0d85\u0dad\u0dbb \u0d91\u0dba \u0dbb\u0da7\u0dda \u0d86\u0dbb\u0dca\u0dae\u0dd2\u0d9a \u0dc0\u0dbb\u0dca\u0db0\u0db1\u0dba\u0da7 \u0dc0\u0dd2\u0dc1\u0dcf\u0dbd \u0db4\u0dd2\u0da7\u0dd4\u0dc0\u0dc4\u0dbd\u0d9a\u0dca \u0dc0\u0db1 \u0d85\u0dad\u0dbb \u0d9a\u0ddc\u0dc5\u0db9 \u0dc0\u0dbb\u0dcf\u0dba \u0dc3\u0db8\u0dc3\u0dca\u0dad \u0da2\u0db1\u0dad\u0dcf\u0dc0\u0da7\u0db8 \u0d85\u0dba\u0dd2\u0dad\u0dd2 \u0daf\u0dda\u0db4\u0dc5\u0d9a\u0dca \u0dbd\u0dd9\u0dc3 \u0dc3\u0dbd\u0d9a\u0dcf \u0db8\u0dd9\u0db8 \u0db4\u0dd2\u0dba\u0dc0\u0dbb \u0d9c\u0dad\u0dca \u0db6\u0dc0 \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dba\u0dcf \u0dc0\u0dd0\u0da9\u0dd2\u0daf\u0dd4\u0dbb\u0da7\u0dad\u0dca \u0d85\u0dc0\u0db0\u0dcf\u0dbb\u0dab\u0dba \u0d9a\u0dc5\u0dda\u0dba.\n\u0db4\u0dd4\u0dc4\u0dd4\u0dab\u0dd4\u0dc0\u0dd9\u0db1\u0dca \u0db4\u0dc3\u0dd4 \u0d86\u0dbb\u0d9a\u0dca\u0dc2\u0d9a \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca 150 \u0daf\u0dd9\u0db1\u0dd9\u0d9a\u0dd4 \u0dc0\u0dd2\u0dc3\u0dd2\u0dbb\u0dba\u0dcf\u0db8\u0dda \u0d8b\u0dad\u0dca\u0dc3\u0dc0\u0dba \u0db8\u0dc4\u0db4\u0ddc\u0dc5 \u0dc0\u0dbb\u0dcf\u0dba \u0dc4\u0dcf \u0dc3\u0db8\u0dd4\u0daf\u0dca\u200d\u0dbb\u0dd3\u0dba \u0dc0\u0dd2\u0daf\u0dca\u200d\u0dba\u0dcf\u0dba\u0dad\u0db1\u0dba\u0dda \u0daf\u0dd3 \u0db4\u0dd0\u0dc0\u0dad\u0dd2 \u0d85\u0dad\u0dbb \u0d91\u0db8 \u0d85\u0dc0\u0dc3\u0dca\u0dae\u0dcf\u0dc0\u0da7 \u0dc0\u0dbb\u0dcf\u0dba \u0dc4\u0dcf \u0db1\u0dcf\u0dc0\u0dd2\u0d9a \u0db1\u0dd2\u0dba\u0ddd\u0da2\u0dca\u200d\u0dba \u0d85\u0db8\u0dcf\u0dad\u0dca\u200d\u0dba \u0db1\u0dd2\u0dc1\u0dcf\u0db1\u0dca\u0dad \u0db8\u0dd4\u0dad\u0dd4\u0dc4\u0dd9\u0da7\u0dca\u0da7\u0dd2\u0d9c\u0db8, \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dc0\u0dbb\u0dcf\u0dba \u0d85\u0db0\u0dd2\u0d9a\u0dcf\u0dbb\u0dd2\u0dba\u0dda \u0dc3\u0db7\u0dcf\u0db4\u0dad\u0dd2 \u0d86\u0da0\u0dcf\u0dbb\u0dca\u0dba \u0db4\u0dbb\u0dcf\u0d9a\u0dca\u200d\u0dbb\u200d\u0db8 \u0daf\u0dd2\u0dc3\u0dcf\u0db1\u0dcf\u0dba\u0d9a, \u0d86\u0dbb\u0d9a\u0dca\u0dc2 \u0d85\u0db0\u0dca\u200d\u0dba\u0d9a\u0dca\u0dc2 \u0db8\u0dda\u0da2\u0dbb\u0dca \u0da2\u0db1\u0dbb\u0dcf\u0dbd\u0dca \u0d9c\u0dcf\u0db8\u0dd2\u0dab\u0dd3 \u0dc4\u0dd9\u0da7\u0dca\u0da7\u0dd2\u0d86\u0dbb\u0da0\u0dca\u0da0\u0dd2 \u0d87\u0dad\u0dd4\u0dc5\u0dd4 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dbb\u0dd0\u0dc3\u0d9a\u0dca \u0dc3\u0dc4\u0db7\u0dcf\u0d9c\u0dd3 \u0dc0\u0dd2\u0dba.\n\u0d9a\u0ddc\u0dc5\u0db9 \u0dc0\u0dbb\u0dcf\u0dba \u0db1\u0d9c\u0dbb \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba \u0dba\u0dc5\u0dd2 \u0d87\u0dbb\u0db9\u0dd9\u0db1 \u0dbd\u0d9a\u0dd4\u0dab\u0dd4\u0d9a\u0ddc\u0dc5\u0db9 \u0dc0\u0dbb\u0dcf\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 14:43\u0dc0\u0dd2\u0daf\u0dd9\u0dc3\u0dca\u0db8\u0dd9\u0d9a\u0dca\u0dc3\u0dd2\u0d9a\u0ddd\u0dc0\u0dda \u0dc3\u0dd2\u0da7 \u0db1\u0dd3\u0dad\u0dd2 \u0dc0\u0dd2\u0dbb\u0ddd\u0db0\u0dd2 \u0dbd\u0dd9\u0dc3 \u0d85\u0db8\u0dd9\u0dbb\u0dd2\u0d9a\u0dcf\u0dc0\u0da7 \u0d87\u0dad\u0dd4\u0dc5\u0dd4\u0dc0\u0db1 \u0dc3\u0dbb\u0dab\u0dcf\u0d9c\u0dad \u0daf\u0dd9\u0db8\u0dcf\u0db4\u0dd2\u0dba\u0db1\u0dca \u0dc3\u0dc4 \u0daf\u0dbb\u0dd4\u0dc0\u0db1\u0dca \u0dc0\u0dd9\u0db1\u0dca\u0d9a\u0dbb \u0dad\u0dd0\u0db6\u0dd2\u0db8\u0dda \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba \u0da2\u0db1\u0dcf\u0db0\u0dd2\u0db4\u0dad\u0dd2 \u0d86\u0dbb\u0dca\u0dba\u0dcf\u00a0 \u0dc0\u0dd2\u0dc3\u0dd2\u0db1\u0dca \u0dc4\u0dd9\u0dbd\u0dcf \u0daf\u0dd0\u0d9a \u0dad\u0dd2\u0db6\u0dda.\n\u0dbb\u0da7 \u0dc3\u0dd2\u0dba\u0dbd\u0dd4 \u0db1\u0dd3\u0dad\u0dd2\u0dc0\u0dbd\u0da7 \u0d85\u0db1\u0dd4\u0dc0 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0dba\u0dd4\u0dad\u0dd4 \u0db6\u0dc0 \u0db4\u0dd2\u0dc5\u0dd2\u0d9c\u0dad \u0dba\u0dd4\u0dad\u0dd4 \u0dc0\u0dd4\u0dc0\u0daf \u0db4\u0dcf\u0dbd\u0db1\u0dba\u0dda\u0daf\u0dd3 \u0db8\u0dcf\u0db1\u0dc0 \u0dc4\u0dd2\u0dad\u0dc0\u0dcf\u0daf\u0dd2 \u0db6\u0dc0 \u0daf \u0dad\u0dd2\u0db6\u0dd2\u0dba \u0dba\u0dd4\u0dad\u0dd4 \u0db6\u0dc0 \u0d87\u0dba\u0d9c\u0dda \u0db4\u0dca\u200d\u0dbb\u0d9a\u0dcf\u0dc1\u0dd2\u0d9a\u0dcf\u0dc0 \u0dc3\u0db3\u0dc4\u0db1\u0dca \u0d9a\u0dbb \u0d87\u0dad.\n\u0d85\u0db8\u0dd9\u0dbb\u0dd2\u0d9a\u0dcf\u0db1\u0dd4 \u0db1\u0dd3\u0dad\u0dd2\u0db4\u0dad\u0dd2\u0dc0\u0dbb\u0dba\u0dcf \u0dc0\u0dd2\u0dc3\u0dd2\u0db1\u0dca \u0d85\u0daf\u0dcf\u0dc5 \u0db1\u0dd3\u0dad\u0dd2\u0dba \u0db4\u0dc3\u0dd4\u0d9c\u0dd2\u0dba \u0db8\u0dcf\u0dc3\u0dba\u0dda\u0daf\u0dd3 \u0db4\u0dca\u200d\u0dbb\u0d9a\u0dcf\u0dc1\u0dba\u0da7 \u0db4\u0dad\u0dca \u0d9a\u0dbb \u0dad\u0dd2\u0db6\u0dd4\u0dab\u0dd2.\n\u0d92 \u0d85\u0db1\u0dd4\u0dc0 \u0d9c\u0dad \u0dc0\u0dd6 \u0dc3\u0dad\u0dd2 06\u0d9a \u0db4\u0db8\u0dab \u0d9a\u0dcf\u0dbd\u0dba\u0d9a\u0daf\u0dd3 \u0d85\u0db1\u0dc0\u0dc3\u0dbb\u0dba\u0dd9\u0db1\u0dca \u0d87\u0dad\u0dd4\u0dc5\u0dd4 \u0dc0\u0dd6 \u0db4\u0dc0\u0dd4\u0dbd\u0dca 2000\u0d9a \u0db4\u0db8\u0dab \u0daf\u0dbb\u0dd4\u0dc0\u0db1\u0dca \u0dc3\u0dc4 \u0db8\u0dc0\u0dca\u0db4\u0dd2\u0dba\u0db1\u0dca \u0dc0\u0dd9\u0db1\u0dca \u0d9a\u0ddc\u0da7 \u0dad\u0db6\u0dcf \u0d87\u0dad\u0dd2 \u0db6\u0dc0 \u0dc0\u0dcf\u0dbb\u0dca\u0dad\u0dcf \u0dc0\u0dda.\n\u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d85\u0daf\u0dc4\u0dc3\u0dca \u0daf\u0d9a\u0dca\u0dc0\u0db1 \u0db8\u0dd9\u0dbd\u0db1\u0dd2\u0dba\u0dcf \u0da7\u0dca\u200d\u0dbb\u0db8\u0dca\u0db4\u0dca \u0db4\u0dc0\u0dc3\u0db1\u0dca\u0db1\u0dda \u0d9a\u0ddc\u0d82\u0d9c\u0dca\u200d\u0dbb\u0dc3\u0dba \u0dad\u0dd4\u0dc5 \u0da9\u0dd2\u0db8\u0ddc\u0d9a\u0dca\u200d\u0dbb\u0da7\u0dd2\u0d9a\u0dca \u0dc3\u0dc4 \u0dbb\u0dd2\u0db4\u0db6\u0dca\u0dbd\u0dd2\u0d9a\u0db1\u0dca \u0db1\u0dd2\u0dba\u0ddd\u0da2\u0dd2\u0dad\u0dba\u0dd2\u0db1\u0dca \u0d91\u0d9a\u0dca\u0dc0 \u0db1\u0dc0 \u0db1\u0dd3\u0dad\u0dd2\u0dba\u0d9a\u0dca \u0dc3\u0db8\u0dca\u0db4\u0dcf\u0daf\u0db1\u0dba\u0da7 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0dba\u0dd4\u0dad\u0dd4 \u0db6\u0dc0\u0dba\u0dd2.\n\u0d85\u0db8\u0dd9\u0dbb\u0dd2\u0d9a\u0dcf\u0db1\u0dd4 \u0da2\u0db1\u0dcf\u0db0\u0dd2\u0db4\u0dad\u0dd2 \u0da9\u0dd9\u0dcf\u0db1\u0dbd\u0dca\u0da9\u0dca \u0da7\u0dca\u200d\u0dbb\u0db8\u0dca\u0db4\u0dca"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 13:40\u0db4\u0dd4\u0dc0\u0dad\u0dca\u0db6\u0dc5\u0dbd\u0dad\u0dca \u0db1\u0dd2\u0dbd\u0db0\u0dcf\u0dbb\u0dd2 \u0d91\u0dc3\u0dca. \u0dc2\u0db1\u0dca\u0db8\u0d9c\u0dd4\u0dc3\u0dd4\u0db1\u0dca\u0daf\u0dbb\u0db8\u0dca\u0d9c\u0dda \u0d85\u0dc0\u0dc3\u0db1\u0dca \u0d9a\u0da7\u0dba\u0dd4\u0dad\u0dd4 \u0da5\u0dcf\u0dad\u0dd2 \u0dc4\u0dd2\u0dad\u0db8\u0dd2\u0dad\u200d\u0dca\u200d\u0dbb\u0dcf\u0daf\u0dd3\u0db1\u0dca\u0d9c\u0dda \u0dc3\u0ddd \u0dc3\u0dd4\u0dc3\u0dd4\u0db8\u0dca \u0db8\u0dd0\u0daf \u0d85\u0daf \u0daf\u0dd2\u0db1 \u0dba\u0dcf\u0db4\u0db1\u0dba \u0d9a\u0dd3\u0dbb\u0db8\u0dbd\u0dda \u0db4\u0ddc\u0daf\u0dd4 \u0dc3\u0dd4\u0dc3\u0dcf\u0db1 \u0db7\u0dd6\u0db8\u0dd2\u0dba\u0dda\u0daf\u0dd3 \u0dba\u0dd4\u0db0 \u0dc4\u0db8\u0dd4\u0daf\u0dcf \u0d9c\u0dde\u0dbb\u0dc0\u0dba \u0db8\u0db0\u0dca\u200d\u0dba\u0dba\u0dda \u0dc3\u0dd2\u0daf\u0dd4 \u0d9a\u0dd9\u0dbb\u0dd2\u0dab\u0dd2.\u00a0\n\u0d91\u0db8 \u0d85\u0dc0\u0dc3\u0dca\u0dae\u0dcf\u0dc0\u0da7 \u0dba\u0dd4\u0db0 \u0dc4\u0db8\u0dd4\u0daf\u0dcf \u0db1\u0dd2\u0dbd\u0db0\u0dcf\u0dbb\u0dd2\u0db1\u0dca \u0dc4\u0dcf \u0dc3\u0dd9\u0dc3\u0dd4 \u0db1\u0dd2\u0dbd\u0dba\u0dd2\u0db1\u0dca \u0daf \u0dc0\u0dd2\u0dc1\u0dcf\u0dbd \u0db4\u0dd2\u0dbb\u0dd2\u0dc3\u0d9a\u0dca \u0d91\u0d9a\u0dca\u0dc0 \u0dc3\u0dd2\u0da7\u0dd2\u0dba\u0dc4.\n\u0db1\u0dcf\u0dc0\u0dbd\u0dca\u0d85\u0da9\u0dd2, \u0db4\u0db1\u0dca\u0db1\u0dbd\u0dd2, \u0dad\u0dd9\u0dbd\u0dd2\u0db4\u0dca\u0db4\u0dbd\u0dd9\u0dba\u0dd2 \u0dbd\u0dd2\u0db4\u0dd2\u0db1\u0dba\u0dda \u0db4\u0daf\u0dd2\u0d82\u0da0\u0dd2\u0dc0 \u0dc3\u0dd2\u0da7\u0dd2 \u0dc1\u0dd3\u200d\u0dca\u200d\u0dbb \u0dbd\u0d82\u0d9a\u0dcf \u0dba\u0dd4\u0daf\u0dca\u0db0 \u0dc4\u0db8\u0dd4\u0daf\u0dcf \u0dc0\u0dd2\u0daf\u0dd4\u0dbd\u0dd2 \u0dc4\u0dcf \u0dba\u0dcf\u0db1\u0dca\u0dad\u0dd2\u200d\u0dca\u200d\u0dbb\u0d9a \u0d89\u0d82\u0da2\u0dd2\u0db1\u0dda\u0dbb\u0dd4 \u0db6\u0dc5\u0d9a\u0dcf\u0dba\u0dda \u0dc0\u0dc3\u0dbb 22 \u0dc3\u0dda\u0dc0\u0dcf\u0d9a\u0dcf\u0dbd\u0dba\u0d9a\u0dca \u0dc3\u0db8\u0dca\u0db4\u0dd4\u0dbb\u0dca\u0dab \u0d9a\u0dbb \u0dc0\u0dd2\u0dc1\u200d\u0dca\u200d\u0dbb\u0dcf\u0db8\u0dc0 \u0dc3\u0dd2\u0da7\u0dd2 \u0db6\u0dc5\u0dbd\u0dad\u0dca \u0db1\u0dd2\u0dc5\u0db0\u0dcf\u0dbb\u0dd3 \u0d91\u0dc3\u0dca.\u0dc2\u0db1\u0dca\u0db8\u0d9c\u0dd4\u0dc3\u0dd4\u0db1\u0dca\u0daf\u0dbb\u0db8\u0dca 2018 \u0da2\u0dd6\u0db1\u0dd2 \u0db8\u0dc3 16 \u0dc0\u0db1 \u0daf\u0dd2\u0db1 \u0db8\u0dd2\u0dba \u0dba\u0db1 \u0dbd\u0daf\u0dd2.\n1968 \u0d9a\u0dca \u0dc0\u0dd4 \u0db1\u0ddc\u0dc0\u0dd0\u0db8\u0dca\u0db6\u0dbb\u0dca \u0db8\u0dc3 15 \u0dc0\u0db1 \u0daf\u0dd2\u0db1 \u0dc1\u0dd3\u200d\u0dca\u200d\u0dbb \u0dbd\u0d82\u0d9a\u0dcf \u0dba\u0dd4\u0daf\u0dca\u0db0 \u0dc4\u0db8\u0dd4\u0daf\u0dcf\u0dc0 \u0dc0\u0dd9\u0dad \u0db6\u0dd0\u0daf\u0dd3 \u0db8\u0dd6\u0dbd\u0dd2\u0d9a \u0dba\u0dd4\u0db0 \u0db4\u0dd4\u0dc4\u0dd4\u0dab\u0dd4\u0dc0 \u0dc3\u0dcf\u0dbb\u0dca\u0dae\u0d9a\u0dc0 \u0dc4\u0dd0\u0daf\u0dd1\u0dbb\u0dd3\u0db8\u0dd9\u0db1\u0dca \u0d85\u0db1\u0dad\u0dd4\u0dbb\u0dd4\u0dc0 04 \u0dc0\u0db1 \u0dc1\u0dd2\u200d\u0dca\u200d\u0dbb \u0dbd\u0d82\u0d9a\u0dcf \u0dc0\u0dd2\u0daf\u0dd4\u0dbd\u0dd2 \u0dc4\u0dcf \u0dba\u0dcf\u0db1\u0dca\u0dad\u200d\u0dca\u200d\u0dbb\u0dd2\u0d9a \u0d89\u0d82\u0da2\u0dd2\u0db1\u0dda\u0dbb\u0dd4 \u0db6\u0dc5\u0d9a\u0dcf\u0dba\u0da7 \u0d91\u0d9a\u0dca \u0dc0\u0dd2\u0dba.\n\u0dc1\u0dd3\u200d\u0dca\u200d\u0dbb \u0dbd\u0d82\u0d9a\u0dcf \u0dc0\u0dd2\u0daf\u0dd4\u0dbd\u0dd2 \u0dc4\u0dcf \u0dba\u0dcf\u0db1\u0dca\u0dad\u0dd3\u200d\u0dca\u200d\u0dbb\u0d9a \u0d89\u0d82\u0da2\u0dd2\u0db1\u0dda\u0dbb\u0dd4 \u0db6\u0dc5\u0d9a\u0dcf\u0dba\u0dda \u0db1\u0dd2\u0dbd\u0db0\u0dcf\u0dbb\u0dd2\u0db1\u0dca \u0d87\u0dad\u0dd4\u0dc5\u0dd4 \u0dc3\u0dd2\u0dba\u0dc5\u0dd4\u0db8 \u0db1\u0dd2\u0dc5\u0dba\u0dd2\u0db1\u0dca\u0d9c\u0dda \u0db1\u0ddc\u0db8\u0daf \u0db4\u0dd0\u0dc3\u0dc3\u0dd4\u0db8\u0da7 \u0dbd\u0d9a\u0dca\u0dc0 \u0dc3\u0dd2\u0da7\u0dd2 \u0db8\u0dd9\u0db8 \u0db6\u0dc5\u0dbd\u0dad\u0dca \u0db1\u0dd2\u0dbd\u0db0\u0dcf\u0dbb\u0dd2 \u0db8\u0dc4\u0dad\u0dca \u0d9a\u0dd0\u0db4\u0dc0\u0dd3\u0db8\u0dd9\u0db1\u0dca \u0dba\u0dd4\u0dad\u0dd4\u0dc0 \u0dad\u0db8 \u0dbb\u0dcf\u0da2\u0d9a\u0dcf\u0dbb\u0dd2 \u0d89\u0da7\u0dd4\u0d9a\u0dbb\u0db1 \u0dbd\u0daf \u0d85\u0dba\u0dd9\u0d9a\u0dd4 \u0dc0\u0dd4 \u0d85\u0dad\u0dbb, \u0db8\u0dcf\u0dad\u0dd8 \u0db7\u0dd6\u0db8\u0dd2\u0dba\u0dda \u0d92\u0d9a\u0dd3\u0dba\u0db7\u0dcf\u0dc0\u0dba \u0dc4\u0dcf \u0db7\u0dde\u0db8\u0dd2\u0d9a \u0d85\u0d9b\u0dab\u0dca\u0da9\u0dad\u0dcf\u0dc0\u0dba \u0d86\u0dbb\u0d9a\u0dca\u200d\u0dc2\u0dcf\u0d9a\u0dbb \u0dc3\u0dcf\u0db8\u0dba, \u0d91\u0d9a\u0db8\u0dd4\u0dad\u0dd4 \u0db7\u0dcf\u0dc0\u0dba \u0d85\u0d9c\u0dba\u0db1 \u0db8\u0dad\u0dd4 \u0db4\u0dbb\u0db4\u0dd4\u0dbb\u0da7 \u0db1\u0dd2\u0dc0\u0dc4\u0dbd\u0dca \u0daf\u0dda\u0dc1\u0dba\u0d9a\u0dca \u0d8b\u0dbb\u0dd4\u0db8 \u0d9a\u0dbb \u0daf\u0dd3\u0db8\u0dd9\u0dca \u0d8b\u0daf\u0dcf\u0dbb\u0dad\u0dbb \u0d9a\u0dcf\u0dbb\u0dca\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0db8\u0dc4\u0d9c\u0dd4 \u0daf\u0dcf\u0dba\u0d9a\u0dad\u0dca\u0dc0\u0dba\u0d9a\u0dca \u0dbd\u0db6\u0dcf\u0daf\u0dd3 \u0d87\u0dad.\n\u0db8\u0dd9\u0db8 \u0db6\u0dc5\u0dbd\u0dad\u0dca \u0db1\u0dd2\u0dbd\u0db0\u0dcf\u0dbb\u0dd2 \u0d94\u0dc4\u0dd4\u0d9c\u0dda \u0dba\u0dd4\u0db0 \u0dc4\u0db8\u0dd4\u0daf\u0dcf \u0daf\u0dd2\u0dc0\u0dd2\u0dba \u0dad\u0dd4\u0dbd \u0d89\u0da7\u0dd4\u0d9a\u0dbd\u0dcf \u0dc0\u0dd4 \u0dc0\u0dd2\u0dc1\u0dd2\u0dc2\u0dca\u0da8 \u0dc3\u0dda\u0dc0\u0dba \u0dc0\u0dd9\u0db1\u0dd9\u0dd4 \u0dc0\u0db1\u0dca \u0db4\u0dd4\u0dbb\u0dca\u0dab\u0db7\u0dd4\u0db8\u0dd2 \u0db4\u0daf\u0d9a\u0dca\u0d9a\u0db8\u0dd9\u0db1\u0dca\u0daf, \u0dc3\u0db1\u0dca\u0db1\u0daf\u0dca\u0db0 \u0dc3\u0dda\u0dc0\u0dcf \u0daf\u0dd2\u0dbb\u0dca\u0d9d \u0dc3\u0dda\u0dc0\u0dcf \u0db4\u0daf\u0d9a\u0dca\u0d9a\u0db8\u0dd9\u0db1\u0dca\u0daf, \u0da1\u0db1\u0dcf\u0db0\u0dd2\u0db4\u0dad\u0dd2 \u0db4\u0daf\u0dc0\u0dd2\u0db4\u200d\u0dca\u200d\u0dbb\u0db4\u0dca\u0dad\u0dd2 \u0db4\u0daf\u0d9a\u0dca\u0d9a\u0db8\u0dd9\u0db1\u0dca\u0daf, \u0dc1\u200d\u0dca\u200d\u0dbb\u0dd2 \u0dbd\u0d82\u0d9a\u0dcf \u0dc3\u0db1\u0dca\u0db1\u0daf\u0dca\u0db0 \u0dc3\u0dda\u0dc0\u0dcf \u0db4\u0daf\u0d9a\u0dca\u0d9a\u0db8\u0dd9\u0db1\u0dca\u0daf \u0db4\u0dd2\u0daf\u0dd4\u0db8\u0dca \u0dbd\u0db6\u0dcf \u0d87\u0dad.\u00a0\n\n\n\n\n\n\n\n\n\n\n\u0dba\u0dd4\u0db0 \u0dc4\u0db8\u0dd4\u0daf\u0dcf\u0dc0 \u0dc3\u0d82\u0dc0\u0dd2\u0db0\u0dcf\u0db1\u0dba \u0d9a\u0dbd \u0dc0\u0dd2\u0dc1\u0dcf\u0dbd\u0db8 \u0dc3\u0dc4 \u0dba\u0dcf\u0db4\u0db1\u0dba\u0dda \u0db4\u0dc5\u0db8\u0dd4 \u0db4\u0dd9\u0dbb\u0dc4\u0dd0\u0dbb\u0dba\u0dcf\u0db4\u0db1\u0dba \u0d9a\u0dd3\u0dbb\u0db8\u0dbd\u0dda \u0db4\u0ddc\u0daf\u0dd4 \u0dc3\u0dd4\u0dc3\u0dcf\u0db1 \u0db7\u0dd6\u0db8\u0dd2\u0dba"},
{"author(s)": "", "article": "Saturday, \u0db4\u0dd9\u0db6\u0dbb\u0dc0\u0dcf\u0dbb\u0dd2 25, 2017 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u00a0\u0db8\u0dcf \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0da7 \u0d86\u0dc0\u0dda \u0db1\u0dc0\u0d9a\u0dc0\u0daf\u0dba \u0d9a\u0dd1\u0db8\u0dda \u0dc3\u0dc4 \u0daf\u0dd3\u0db8\u0dda \u0db1\u0ddc\u0dad\u0dd2\u0db1\u0dca \u0d86\u0dc1\u0dcf\u0dc0\u0dd9\u0db1\u0dd2. \u0d92\u0db8\u0da7 \u0db4\u0dd9\u0dbb \u0d91\u0dc4\u0dd9\u0db1\u0dca \u0db8\u0dd9\u0dc4\u0dd9\u0db1\u0dca \u0db1\u0ddc\u0dba\u0dd9\u0d9a\u0dca \u0daf\u0dd9\u0db1\u0dcf \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d91\u0d9a \u0d91\u0d9a \u0dad\u0dd4\u0db4\u0dca\u0db4\u0dc4\u0dd2 \u0d9a\u0dad\u0db1\u0dca\u0daf\u0dbb \u0d9a\u0dd2\u0dba\u0dcf \u0dad\u0dd2\u0db6\u0dd4\u0dab\u0dad\u0dca \u0d92 \u0d91\u0d9a\u0d9a\u0dca\u0dc0\u0dad\u0dca \u0d9c\u0dab\u0db1\u0dca \u0d9c\u0dad\u0dca\u0dad\u0dda \u0db8\u0dcf \u0db1\u0ddc\u0dc0\u0dda. \u0db8\u0ddc\u0db1 \u0dad\u0dbb\u0db8\u0dca \u0d86\u0dc1\u0dcf\u0dc0\u0d9a\u0dca \u0dad\u0dd2\u0db6\u0dd4\u0dab\u0daf \u0db6\u0dba\u0d9a\u0dca \u0db1\u0ddc\u0dad\u0dd2\u0db6\u0dca\u0db6\u0dda\u0daf \u0db1\u0dd0\u0dad. \u0da2\u0dca\u200d\u0dba\u0dd9\u0dc2\u0dca\u0da8 \u0d8b\u0dad\u0dca\u0dad\u0db8\u0dba\u0dd9\u0d9a\u0dd4\u0d9c\u0dd9\u0db1\u0dca \u0d9a\u0dbb\u0dca\u0dab \u0dbb\u0dc3\u0dcf\u0dba\u0db1 \u0dc0\u0daf\u0db1\u0dca \u0db4\u0dd9\u0dc5\u0d9a\u0dca \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4\u0dc0\u0dd9\u0db1\u0dca \u0dc3\u0dd2\u0da7\u0dd2 \u0db8\u0da7 '\u0db1\u0d82\u0d9c\u0dd2' '\u0db8\u0dbd\u0dca\u0dbd\u0dd2' \u0d9a\u0dd2\u0dba\u0dcf \u0d85\u0db4 \u0d85\u0db8\u0dad\u0db1 \u0d85\u0dba\u0dd2\u0dba\u0dbd\u0dcf \u0d85\u0d9a\u0dca\u0d9a\u0dbd\u0dcf \u0d9c\u0dd0\u0db1 \u0db4\u0dd4\u0daf\u0dd4\u0db8 \u0dc3\u0dd2\u0dad\u0dd4\u0dab\u0dd2. \u0d92 \u0db1\u0dd2\u0dc3\u0dcf\u0db8 \u0db4\u0dd9\u0dbb \u0db4\u0da7\u0db1\u0dca \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd \u0d8b\u0db4\u0dc3\u0d82\u0dc3\u0dca\u0d9a\u0dd8\u0dad\u0dd2\u0dba \u0db4\u0dd2\u0dc5\u0dd2\u0db6\u0db3 \u0db8\u0d9c\u0dda \u0dad\u0dd2\u0db6\u0dd6 \u0d9c\u0dde\u0dbb\u0dc0 \u0dc3\u0db8\u0dca\u0db4\u0dca\u200d\u0dbb\u0dba\u0dd4\u0d9a\u0dca\u0dad \u0db6\u0dc0 \u0db4\u0dd9\u0dbb \u0dad\u0dd2\u0db6\u0dd4\u0dab\u0dcf\u0da7\u0dad\u0dca \u0dc0\u0da9\u0dcf \u0dc0\u0dd0\u0da9\u0dd2 \u0dc0\u0dd2\u0dba.\n\u0d92 \u0dc4\u0dd0\u0d9f\u0dd3\u0db8 \u0dc0\u0dbd\u0d9a\u0da2\u0dca\u0da2 \u0d9c\u0dd0\u0dc3\u0dd6 \u0daf\u0dd2\u0db1\u0dba \u0d89\u0dad\u0dcf \u0dc0\u0dda\u0d9c\u0dba\u0dd9\u0db1\u0dca \u0db4\u0dd0\u0db8\u0dd2\u0dab\u0dd2\u0dba\u0dda\u0dba. \u0d92\u0dc0\u0dcf\u0da7 \u0dc4\u0dda\u0dad\u0dd4 \u0dc3\u0dd0\u0db4\u0dba\u0dd3\u0db8\u0da7 \u0d91\u0d9a\u0dca \u0db4\u0dad\u0dca\u0dad\u0dbb \u0dad\u0dd3\u0dbb\u0dd4\u0dc0\u0d9a\u0dd2\u0db1\u0dca \u0db6\u0dd0\u0dbb\u0dd2\u0dba. \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0da7 \u0db4\u0dcf \u0dad\u0dd0\u0db6\u0dd3\u0db8\u0da7 \u0db4\u0dd9\u0dbb \u0db8\u0d9c\u0dda \u0dad\u0dbb\u0dd4\u0dab \u0dc3\u0dd2\u0dad \u0db4\u0dd4\u0dbb\u0dcf \u0db4\u0dd0\u0dad\u0dd2\u0dbb\u0dd3 \u0dad\u0dd2\u0db6\u0dd4\u0dab\u0dd4 \u0dc1\u0dd2\u0dc2\u0dca\u200d\u0dba \u0d85\u0dbb\u0d9c\u0dbd\u0dc0\u0dbd\u0da7 \u0dc3\u0dc4\u0db7\u0dcf\u0d9c\u0dd3 \u0dc0\u0dd3\u0db8\u0dda \u0dc3\u0dca\u0dc0 \u0d9a\u0dd0\u0db8\u0dd0\u0dad\u0dca\u0dad \u0d85\u0d9a\u0db8\u0dd0\u0dad\u0dca\u0dad\u0d9a\u0dca \u0db8 \u0db6\u0dc0\u0da7 \u0dc4\u0dd0\u0dbb\u0dc0\u0dd6 \u0dc3\u0dd2\u0daf\u0dca\u0db0\u0dd2 \u0d9a\u0dd3\u0db4\u0dba\u0d9a\u0dca\u0db8 \u0d87\u0dad. \u0dc1\u0dd2\u0dc2\u0dca\u200d\u0dba \u0d85\u0dbb\u0d9c\u0dbd \u0db4\u0dd2\u0da7\u0dd4\u0db4\u0dc3 \u0d87\u0dad\u0dd2 \u0db4\u0da7\u0dd4 \u0db4\u0dbb\u0db8\u0dcf\u0dbb\u0dca\u0dae\u0dba\u0db1\u0dca \u0dc3\u0dd2\u0dba\u0dbd\u0dca\u0dbd \u0db8\u0dcf \u0daf\u0dd0\u0db1\u0d9c\u0dad\u0dca\u0dad\u0dda \u0d9a\u0dbd\u0dca \u0d9c\u0dad \u0dc0\u0dd6 \u0db4\u0dc3\u0dd4\u0dc0 \u0dba. \u0db1\u0db8\u0dd4\u0dad\u0dca \u0d91\u0d9a\u0dca \u0daf\u0dd9\u0dba\u0d9a\u0dca \u0d9a\u0dd3\u0db8\u0da7 \u0d9a\u0dd0\u0db8\u0dd0\u0dad\u0dca\u0dad\u0dd9\u0db8\u0dd2. \u0d9a\u0dd2\u0dc3\u0dd2 \u0dbd\u0dd9\u0dc3\u0d9a\u0dd2\u0db1\u0dca\u0dc0\u0dad\u0dca \u0d9a\u0dc0\u0dd4\u0dbb\u0dd4\u0dc0\u0dad\u0dca \u0d85\u0db8\u0dcf\u0db1\u0dd4\u0dc2\u0dd2\u0d9a \u0dc0\u0db0\u0dba\u0d9a\u0da7 \u0db7\u0dcf\u0da2\u0db1\u0dba \u0db1\u0ddc\u0dc0\u0dd4\u0dab\u0dd2. \u0da2\u0dd3\u0dc0\u0dd2\u0dad \u0d9a\u0dcf\u0dbd\u0dba\u0da7\u0db8 \u0dc3\u0dd2\u0db1\u0dcf\u0dc3\u0dd3 \u0d86\u0dc0\u0dbb\u0dca\u0da2\u0db1\u0dba \u0d9a\u0dc5 \u0dc4\u0dd0\u0d9a\u0dd2 \u0db8\u0dad\u0d9a \u0d9a\u0dd3\u0db4\u0dba\u0d9a\u0dca\u0daf \u0db1\u0dc0\u0d9a\u0dc0\u0daf \u0d9a\u0dcf\u0dbd \u0dc3\u0dd3\u0db8\u0dcf\u0dc0\u0dd9\u0db1\u0dca \u0db8\u0db8 \u0dbd\u0dd0\u0db6\u0dd4\u0dc0\u0dd9\u0db8\u0dd2.\n\u0db4\u0dc3\u0dd4\u0d9c\u0dd2\u0dba \u0daf\u0dd2\u0db1\u0d9a \u0db4\u0dda\u0dbb\u0dcf\u0daf\u0dd9\u0dab\u0dd2\u0dba \u0dc3\u0dbb\u0dc3\u0dc0\u0dd2\u0dba\u0dda \u0dc3\u0dd2\u0daf\u0dd4 \u0dc0\u0dd6 \u0d9a\u0dbd\u0db6\u0dd0\u0d9c\u0dd1\u0db1\u0dd2\u0dba \u0d8b\u0dad\u0dca\u0dad\u0db8 \u0db4\u0dd4\u0dbb\u0dd4\u0dc2 \u0daf\u0dd8\u0dc2\u0dca\u0da7\u0dd2 \u0d9a\u0ddd\u0dab\u0dba\u0d9a\u0dd2\u0db1\u0dca \u0db4\u0dca\u200d\u0dbb\u0dc0\u0dda\u0dc1\u0dba\u0d9a\u0dca \u0d9c\u0dd0\u0db1\u0dd3\u0db8\u0da7 \u0dad\u0dbb\u0db8\u0dca \u0dc3\u0dc4\u0d9a\u0db8\u0dca\u0db4\u0db1\u0dba\u0d9a\u0dca \u0db8\u0d9c\u0dda \u0dc3\u0dd2\u0dad\u0dda \u0d87\u0dad\u0dd2 \u0d9a\u0dc5\u0dda\u0dba. \u0da2\u0dca\u200d\u0dba\u0dd9\u0dc2\u0dca\u0da8 \u0dc1\u0dd2\u0dc2\u0dca\u200d\u0dba\u0dba\u0db1\u0dca \u0db4\u0dc4\u0dc5\u0ddc\u0dc3\u0dca \u0daf\u0dd9\u0db1\u0dd9\u0d9a\u0dd4 \u0dc0\u0dd2\u0dc3\u0dd2\u0db1\u0dca \u0db4\u0dca\u200d\u0dbb\u0dae\u0db8 \u0dc0\u0dc3\u0dbb \u0dc1\u0dd2\u0dc2\u0dca\u200d\u0dba\u0dba\u0db1\u0dca \u0d85\u0da7 \u0daf\u0dd9\u0db1\u0dd9\u0d9a\u0dd4\u0da7 \u0d9a\u0dbb\u0db1\u0dca\u0db1\u0da7 \u0dba\u0dd9\u0daf\u0dd4\u0dab\u0dd4 \u0da2\u0dd4\u0d9c\u0dd4\u0db4\u0dca\u0dc3\u0dcf\u0da2\u0db1\u0d9a \u0db1\u0dc0\u0d9a\u0dc0\u0daf\u0dba \u0d9c\u0dd0\u0db1 \u0dc3\u0db8\u0dcf\u0da2\u0dba \u0daf\u0dd0\u0db1\u0dd4\u0dc0\u0dad\u0dca \u0dba. \u0d92 \u0d9c\u0dd0\u0db1 \u0dc0\u0dd2\u0dc3\u0dca\u0dad\u0dbb \u0d9a\u0dd2\u0dbb\u0dd3\u0db8\u0da7 \u0dad\u0dbb\u0db8\u0dca \u0daf\u0dd9\u0dba\u0d9a\u0dca \u0db1\u0dd0\u0dad. \u0db1\u0db8\u0dd4\u0dad\u0dca \u0d92 \u0db1\u0dd2\u0dc3\u0dcf \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dc0\u0dbd \u0db1\u0dc0\u0d9a\u0dc0\u0daf\u0dba \u0db4\u0dd2\u0dc5\u0dd2\u0db6\u0db3 \u0d9a\u0dad\u0dd2\u0d9a\u0dcf\u0dc0\u0dad\u0d9a\u0dca \u0d9c\u0ddc\u0da9\u0db1\u0dd0\u0d9c\u0dd3 \u0d87\u0dad. \u0d85\u0db1\u0dca\u0dad\u0dbb\u0dca\u0da2\u0dcf\u0dbd\u0dba \u0db4\u0dbb\u0dd2\u0dc1\u0dd3\u0dbd\u0db1\u0dba\u0dd9\u0db1\u0dca \u0db6\u0ddc\u0dc4\u0ddd \u0daf\u0dd9\u0db1\u0dd9\u0d9a\u0dd4 \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0daf\u0dd4\u0dbb\u0dca\u0db8\u0dad \u0daf\u0dbb\u0db1 \u0db6\u0dc0 \u0db4\u0dc3\u0d9a\u0dca \u0dc0\u0dd2\u0dba. \u0db8\u0dc4\u0dcf \u0dc3\u0db8\u0dcf\u0da2\u0dba \u0daf\u0dad \u0dba\u0dd4\u0dad\u0dd4 \u0dc0\u0dd0\u0daf\u0d9c\u0dad\u0dca\u0db8 \u0d9a\u0dcf\u0dbb\u0dab\u0dba \u0db1\u0db8\u0dca \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0d9a \u0dc3\u0dd2\u0dba\u0dbd\u0dd4 \u0dc0\u0dd2\u0daf\u0dca\u200d\u0dba\u0dcf\u0dbb\u0dca\u0dae\u0dd3\u0db1\u0dca \u0d85\u0dc3\u0dc4\u0db1\u0d9a\u0dcf\u0dbb\u0dba\u0db1\u0dca \u0db1\u0ddc\u0dc0\u0db1 \u0db6\u0dc0\u0dba\u0dd2. \u0d8b\u0db4\u0db1\u0dca\u0daf\u0dcf \u0dc3\u0dd2\u0da7 \u0dc3\u0db8\u0dcf\u0da2\u0dba \u0dc3\u0db8\u0d9c \u0d94\u0da7\u0dca\u0da7\u0dd4 \u0dc0\u0dd3 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0da9\u0d89\u0db8\u0dca \u0da2\u0dba\u0d9c\u0dad\u0dca \u0d8b\u0d9c\u0dad\u0dca \u0dc0\u0dd2\u0daf\u0dca\u200d\u0dba\u0dcf\u0dbb\u0dca\u0dae\u0dd3\u0dba\u0dd9\u0d9a\u0dd4\u0da7 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba \u0dad\u0dc0\u0dad\u0dca \u0d91\u0d9a\u0dca \u0dc3\u0db8\u0dcf\u0da2 \u0dc3\u0dca\u0dae\u0dbb\u0dba\u0d9a\u0dca \u0db4\u0db8\u0dab\u0dd2. \u0d91\u0dc4\u0dd9\u0dad\u0dca \u0db4\u0dcf\u0dc3\u0dbd\u0dca\u0dc0\u0dbd \u0d9a\u0dd2\u0dc3\u0dd2\u0dc0\u0dd9\u0d9a\u0dd4\u0d9c\u0dda \u0d85\u0dc0\u0db0\u0dcf\u0db1\u0dba\u0da7 \u0dbd\u0d9a\u0dca \u0db1\u0ddc\u0dc0\u0dd6 \u0dc3\u0dd0\u0d9f\u0dc0\u0dd4\u0dab\u0dd4 \u0da0\u0dbb\u0dd2\u0dad \u0d9a\u0dcf\u0dbd\u0dcf\u0db1\u0dca\u0dad\u0dbb\u0dba\u0d9a\u0dca \u0dad\u0dd2\u0dc3\u0dca\u0dc3\u0dda \u0dad\u0db8 \u0dc3\u0dd2\u0dad\u0dca\u0dc0\u0dbd \u0db1\u0dd2\u0db0\u0db1\u0dca\u0d9c\u0dad\u0dc0 \u0dad\u0dd2\u0db6\u0dd6 \u0d9a\u0dd2\u0dc5\u0dd2\u0da7\u0dd2 \u0dc3\u0dd2\u0dba\u0dbd\u0dca\u0dbd \u0db8\u0dd4\u0daf\u0dcf \u0dc4\u0dbb\u0dd2\u0db1 \u0db8\u0dcf\u0db0\u0dca\u200d\u0dba\u0dba \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dba\u0dd2. \u0db8\u0dda \u0db6\u0dc0 \u0db1\u0dd2\u0dc3\u0dd2\u0dba\u0dcf\u0d9a\u0dcf\u0dbb\u0dc0 \u0d85\u0dc0\u0db6\u0ddd\u0db0 \u0db1\u0ddc\u0d9a\u0dbb \u0d9a\u0dd3\u0db4 \u0daf\u0dd9\u0db1\u0dd9\u0d9a\u0dd4\u0d9c\u0dda \u0dad\u0dd4\u0da0\u0dca\u0da1 \u0d9a\u0dca\u200d\u0dbb\u0dd2\u0dba\u0dcf\u0dc0\u0d9a\u0da7 \u0dc3\u0db8\u0dc3\u0dca\u0dad \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd \u0db4\u0daf\u0dca\u0db0\u0dad\u0dd2\u0dba\u0da7\u0db8 \u0daf\u0ddd\u0dc2\u0dcf\u0dbb\u0ddd\u0db4\u0dab\u0dba \u0d9a\u0dd2\u0dbb\u0dd3\u0db8 \u0dc0\u0dd0\u200d\u0dbb\u0dd0\u0daf\u0dd2\u0dba. \u0d91\u0dc3\u0dda \u0d9a\u0dbb\u0db1\u0dca\u0db1\u0da7 \u0dba\u0dd9\u0daf\u0dd4\u0dab\u0ddc\u0dad\u0dca \u0d94\u0db6\u0dad\u0dca \u0d89\u0dc4\u0dad \u0d9a\u0dd3 \u0db4\u0dc3\u0dc5\u0ddc\u0dc3\u0dca \u0daf\u0dd9\u0db1\u0dcf\u0d9c\u0dda\u0dad\u0dca \u0d85\u0dad\u0dbb \u0dc0\u0dd9\u0db1\u0dc3\u0d9a\u0dca \u0daf\u0dd0\u0d9a\u0dd3\u0db8 \u0d8b\u0d9c\u0dc4\u0da7 \u0dba. \u0dbb\u0da2\u0dba\u0dda \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dc0\u0dbd \u0dc0\u0dd2\u0daf\u0dca\u200d\u0dba\u0dcf\u0dbb\u0dca\u0dae\u0dd3\u0db1\u0dca\u0da7 \u0db8\u0dda \u0d9a\u0dca\u200d\u0dbb\u0dd2\u0dba\u0dcf \u0dc0\u0dd2\u0dc0\u0dda\u0da0\u0db1\u0dba \u0d9a\u0dd2\u0dbb\u0dd3\u0db8\u0da7 \u0d9a\u0dc1\u0dda\u0dbb\u0dd4\u0d9a\u0dcf\u0dc0\u0d9a\u0dca \u0d87\u0dad\u0dca\u0db1\u0db8\u0dca \u0dc0\u0dd0\u0dbb\u0daf\u0dd2 \u0d9a\u0dbb\u0db1\u0dca\u0db1\u0dc0\u0dd4\u0db1\u0dca\u0da7 \u0db4\u0db8\u0dab\u0d9a\u0dca \u0d87\u0d9f\u0dd2\u0dbd\u0dca\u0dbd \u0daf\u0dd2\u0d9c\u0dd4 \u0d9a\u0dd2\u0dbb\u0dd3\u0db8\u0da7 \u0d94\u0db6\u0da7\u0dad\u0dca \u0dc4\u0dd0\u0d9a\u0dd2 \u0dc0\u0dd2\u0dba \u0dba\u0dd4\u0dad\u0dd4\u0dba.\n\u0db1\u0dc0\u0d9a\u0dc0\u0daf\u0dba\u0dda \u0db4\u0dd9\u0dbb\u0d9c\u0db8\u0db1\u0dca\u0d9a\u0dbb\u0dd4\u0dc0\u0ddd \u0dc0\u0dd0\u0da9\u0dd2 \u0dc0\u0dc1\u0dba\u0dd9\u0db1\u0dca \u0d9c\u0dca\u200d\u0dbb\u0dcf\u0db8\u0dca\u200d\u0dba \u0daf\u0dbb\u0dd4\u0dc0\u0ddd \u0dc0\u0dd9\u0dad\u0dd2. \u0d9c\u0db8\u0dda \u0dc3\u0dd2\u0da7 \u0db1\u0d9c\u0dbb\u0dba\u0da7 \u0d92\u0db8\u0da7 \u0db6\u0dd4\u0daf\u0dca\u0db0\u0dd2\u0dba \u0db4\u0dcf\u0dbb \u0d9a\u0dd2\u0dba\u0dcf \u0daf\u0dd4\u0db1\u0dca\u0db1\u0daf \u0db1\u0d9c\u0dbb\u0dba\u0dda\u0daf\u0dd3 \u0db6\u0dd4\u0daf\u0dca\u0db0\u0dd2\u0dba \u0dc0\u0dd9\u0db1\u0dd4\u0dc0\u0da7 \u0dc4\u0dd3\u0db1\u0db8\u0dcf\u0db1\u0dba, \u0db4\u0dbb\u0db4\u0dd3\u0da9\u0d9a \u0d9a\u0dcf\u0db8\u0dd4\u0d9a\u0dad\u0dca\u0dc0\u0dba \u0dc3\u0dc4 \u0daf\u0dda\u0dc1\u0db4\u0dcf\u0dbd\u0db1\u0dba \u0db8\u0ddc\u0dc0\u0dd4\u0db1\u0dca\u0d9c\u0dda \u0db8\u0dcf\u0dbb\u0dca\u0d9c\u0ddd\u0db4\u0daf\u0dda\u0dc1\u0d9a\u0dba\u0db1\u0dca \u0dc0\u0dd9\u0dba\u0dd2. \u0d94\u0dc0\u0dd4\u0db1\u0dca\u0da7 \u0d85\u0db1\u0dd4\u0dc0 \u0db1\u0dc0\u0d9a\u0dc0\u0daf\u0dba\u0dd9\u0db1\u0dca \u0dc3\u0dd2\u0daf\u0dd4\u0dc0\u0db1\u0dca\u0db1\u0dda \u0dc3\u0db8\u0dcf\u0da2\u0dba\u0dda \u0da2\u0dd3\u0dc0\u0dad\u0dca\u0dc0\u0dd3\u0db8 \u0db4\u0dd2\u0dc5\u0dd2\u0db6\u0db3 \u0d89\u0d9c\u0dd0\u0db1\u0dca\u0dc0\u0dd3\u0db8\u0dad\u0dca \u0dc3\u0dc4\u0ddd\u0daf\u0dbb\u0dad\u0dca\u0dc0\u0dba \u0dc3\u0dc4 \u0d85\u0db1\u0dd2\u0d9a\u0dca \u0db8\u0dcf\u0db1\u0dd4\u0dc2\u0dd3\u0dba \u0d9c\u0dd4\u0dab\u0dcf\u0d82\u0d9c \u0dc0\u0dbb\u0dca\u0db0\u0db1\u0dba\u0dad\u0dca \u0dba. \u0db1\u0dc0\u0d9a\u0dba\u0db1\u0dca \u0dc3\u0db8\u0d9f \u0d85\u0dc0\u0dd4\u0dbb\u0dd4\u0daf\u0dca\u0daf\u0d9a \u0daf\u0dd9\u0d9a\u0d9a \u0dc0\u0dba\u0dc3\u0dca \u0db4\u0dbb\u0dad\u0dbb\u0dba\u0d9a\u0dca \u0dad\u0db6\u0dcf\u0d9c\u0dd9\u0db1 \u0dc3\u0db8\u0dcf\u0da2\u0dba \u0db4\u0dd2\u0dc5\u0dd2\u0db6\u0db3 \u0d94\u0dc0\u0dd4\u0db1\u0dca \u0daf\u0db1\u0dca\u0db1\u0dda\u0daf \u0d85\u0d82\u0dc1\u0dd4\u0db8\u0dcf\u0dad\u0dca\u200d\u0dbb\u0dba\u0d9a \u0daf\u0dd9\u0dba\u0d9a\u0dd2. \u0d9c\u0dd4\u0dbb\u0dcf \u0dc4\u0dbb\u0dd2 \u0dc4\u0dd0\u0da7\u0dd2 \u0db1\u0ddc\u0daf\u0dd0\u0db1 \u0d9c\u0ddd\u0dbd\u0dba\u0dcf\u0da7 \u0d89\u0d9c\u0dd0\u0db1\u0dca\u0dc0\u0dd3\u0db8 \u0dc0\u0dd2\u0dc4\u0dd2\u0dbd\u0dd4\u0dc0\u0d9a\u0dd2. \u0db8\u0dad\u0dba\u0d9a\u0dca \u0daf\u0dd0\u0dbb\u0dd3\u0db8\u0da7 \u0db8\u0dd9\u0db1\u0dca\u0db8 \u0db8\u0dad\u0dba\u0d9a\u0dca \u0db1\u0ddc\u0daf\u0dd0\u0dbb\u0dd3\u0db8\u0da7\u0daf \u0dc1\u0dd2\u0dc2\u0dca\u200d\u0dba\u0dba\u0dd9\u0d9a\u0dd4\u0da7 \u0d85\u0dba\u0dd2\u0dad\u0dd2\u0dba\u0d9a\u0dca \u0d87\u0dad\u0dd2 \u0db6\u0dc0 \u0d85\u0dba\u0dd2\u0dad\u0dd2\u0dc0\u0dcf\u0dc3\u0dd2\u0d9a\u0db8\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0d91\u0d9a\u0dcf \u0db4\u0dd2\u0da7 \u0d91\u0d9a\u0dcf \u0db8\u0dd0\u0dbb\u0dd9\u0db1\u0dca\u0db1\u0da7 \u0dc3\u0dd6\u0daf\u0dcf\u0db1\u0db8\u0dca \u0d85\u0dba\u0dc0\u0dbd\u0dd4\u0db1\u0dca\u0da7 \u0db1\u0ddc\u0db4\u0dd9\u0db1\u0dda. \u0db6\u0dc4\u0dd4\u0dad\u0dbb\u0dba\u0dda \u0d9a\u0dd0\u0db8\u0dd0\u0dad\u0dca\u0dad \u0db4\u0dd2\u0dc5\u0dd2\u0d9c\u0dd0\u0db1\u0dd3\u0db8 \u0db4\u0dca\u200d\u0dbb\u0da2\u0dcf\u0dad\u0db1\u0dca\u0dad\u0dca\u200d\u0dbb\u0dc0\u0dcf\u0daf\u0dba\u0dda \u0dbd\u0d9a\u0dca\u0dc2\u0dab\u0dba\u0d9a\u0dd2. \u0d91\u0dc4\u0dd9\u0dad\u0dca \u0d91\u0dba \u0db6\u0dbd\u0dd9\u0db1\u0dca \u0d87\u0dad\u0dd2 \u0d9a\u0dbb\u0dc0\u0dd2\u0dba \u0dc4\u0dd0\u0d9a\u0dd2\u0daf? \u0dc3\u0dca\u0dc0\u0dcf\u0db0\u0dd3\u0db1 \u0d85\u0daf\u0dc4\u0dc3\u0dca \u0db1\u0ddc\u0dc0\u0dd2\u0db8\u0dc3\u0dcf \u0db6\u0dc4\u0dd4\u0dad\u0dbb\u0dba\u0dda \u0d9a\u0dd0\u0db8\u0dd0\u0dad\u0dca\u0dad\u0d9a\u0da7 \u0dc1\u0dd2\u0dc2\u0dca\u200d\u0dba\u0dba\u0db1\u0dca \u0d9c\u0dcf\u0dbd\u0dca \u0d9a\u0dbb\u0dc0\u0db1 \u0db1\u0dc0\u0d9a \u0dc0\u0db0\u0dba\u0da7 \u0dbd\u0dcf\u0d82\u0d9a\u0dda\u0dba \u0dc3\u0db8\u0dcf\u0da2\u0dba \u0d85\u0d9a\u0dd4\u0dbd\u0dca \u0dc4\u0dd9\u0dc5\u0dd3\u0db8\u0dda \u0dc0\u0dbb\u0daf\u0d9a\u0dca \u0db1\u0dd0\u0dad.\n\u0db1\u0dd6\u0db4\u0db1\u0dca \u0daf\u0dbb\u0dd4\u0dc0\u0dcf\u0d9c\u0dda \u0db1\u0dd2\u0daf\u0dc4\u0dc3 \u0dc0\u0dd9\u0db1\u0dd4\u0dc0\u0dd9\u0db1\u0dca \u0d85\u0dbb\u0d9c\u0dbd \u0d9a\u0dbb\u0db1\u0dc0\u0dcf \u0dc3\u0dda\u0db8 \u0dad\u0db8 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd \u0dc3\u0d9f\u0dba\u0dcf\u0d9c\u0dda \u0db1\u0dd2\u0daf\u0dc4\u0dc3 \u0db4\u0dd2\u0dc5\u0dd2\u0db6\u0db3\u0dad\u0dca \u0dc3\u0dd2\u0dad\u0db1\u0dca\u0db1\u0dda \u0db1\u0db8\u0dca \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba \u0dbd\u0dc3\u0dca\u0dc3\u0db1 \u0dad\u0dd0\u0db1\u0d9a\u0dd2. \u0db4\u0db1\u0dca\u0dad\u0dd2 \u0db7\u0dda\u0daf\u0dba\u0da7 \u0d91\u0dbb\u0dd9\u0dc4\u0dd2\u0dc0 \u0d85\u0dbb\u0d9c\u0dbd \u0d9a\u0dbb\u0db1\u0dca\u0db1\u0dd9\u0d9a\u0dd4\u0da7 \u0dad\u0db8\u0dcf '\u0db4\u0ddc\u0daf\u0dca\u0daf\u0dd9\u0d9a\u0dd4' \u0dbd\u0dd9\u0dc3\u0da7\u0dad\u0dca \u0d85\u0db1\u0dd2\u0d9a\u0dcf '\u0d85\u0dbd\u0dba\u0dd9\u0d9a\u0dd4' \u0dbd\u0dd9\u0dc3\u0da7\u0dad\u0dca \u0dc4\u0d82\u0dc0\u0da9\u0dd4 \u0d9c\u0dd0\u0dc3\u0dd2\u0dba \u0dc4\u0dd0\u0d9a\u0dd2\u0daf? '\u0d85\u0dbd' \u0dc0\u0dd3\u0db8 \u0db1\u0dd2\u0dc3\u0dcf \u0dad\u0db8 \u0db8\u0dd2\u0dad\u0dd4\u0dbb\u0dcf\u0dc0 \u0dc3\u0ddc\u0dba\u0dd4\u0dbb\u0dd4\u0d9a\u0db8\u0dd2\u0db1\u0dca \u0db1\u0dd9\u0dbb\u0db4\u0dcf \u0d85\u0db0\u0dca\u200d\u0dba\u0dba\u0db1\u0dba \u0d85\u0dc0\u0dc3\u0dcf\u0db1 \u0d9a\u0dab\u0dca\u0da9\u0dcf\u0dba\u0db8\u0dca \u0dc3\u0dda\u0dba\u0dcf\u0dbb\u0dd4\u0dc0\u0dd9\u0db1\u0dca \u0d94\u0dc4\u0dd4\u0dc0 \u0d9a\u0db4\u0dcf \u0daf\u0dd0\u0db8\u0dd2\u0dba \u0dc4\u0dd0\u0d9a\u0dd2\u0daf? \u0db1\u0dc0\u0d9a\u0dc0\u0daf\u0dba\u0dd9\u0db1\u0dca \u0dad\u0ddc\u0dbb\u0dc0 \u0dc3\u0dc4\u0ddd\u0daf\u0dbb\u0dad\u0dca\u0dc0\u0dba\u0da7 \u0da2\u0dd3\u0dc0\u0dad\u0dca\u0dc0\u0db1\u0dca\u0db1\u0da7 \u0db6\u0dd0\u0dbb\u0dd2 \u0db6\u0dc0 \u0d85\u0dba\u0dd9\u0d9a\u0dd4 \u0dc3\u0dd2\u0dad\u0db1\u0dca\u0db1\u0dda \u0db1\u0db8\u0dca \u0dbd\u0d82\u0d9a\u0dcf\u0dc0\u0dda \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dc0\u0dbd \u0db6\u0ddc\u0dc4\u0ddd \u0db4\u0dd3\u0da8 \u0db8\u0dda \u0dc0\u0db1 \u0dc0\u0dd2\u0da7 \u0db8\u0dd2\u0dba \u0d9c\u0ddc\u0dc3\u0dd2\u0db1\u0dd2. \u0d9a\u0ddc\u0dc5\u0db9 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0db1\u0dd3\u0dad\u0dd2 \u0db4\u0dd3\u0da8\u0dba, \u0d9a\u0ddc\u0dc5\u0db9 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0dc0\u0ddb\u0daf\u0dca\u200d\u0dba \u0db4\u0dd3\u0da8\u0dba, \u0db4\u0dda\u0dbb\u0dcf\u0daf\u0dd9\u0dab\u0dd2\u0dba \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0dc0\u0ddb\u0daf\u0dca\u200d\u0dba \u0db4\u0dd3\u0da8\u0dba, \u0da2\u0dba\u0dc0\u0dbb\u0dca\u0db0\u0db1\u0db4\u0dd4\u0dbb \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0dc0\u0dca\u200d\u0dba\u0dc0\u0dc4\u0dcf\u0dbb\u0dd2\u0d9a \u0dc0\u0dd2\u0daf\u0dca\u200d\u0dba\u0dcf \u0db4\u0dd3\u0da8\u0dba, \u0db8\u0ddc\u0dbb\u0da7\u0dd4\u0dc0 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0d89\u0d82\u0da2\u0dd2\u0db1\u0dda\u0dbb\u0dd4 \u0db4\u0dd3\u0da8\u0dba, \u0dad\u0ddc\u0dbb\u0dad\u0dd4\u0dbb\u0dd4 \u0dad\u0dcf\u0d9a\u0dca\u0dc2\u0dab \u0db4\u0dd3\u0da8\u0dba, \u0dc0\u0dcf\u0dc3\u0dca\u0dad\u0dd4 \u0dc0\u0dd2\u0daf\u0dca\u200d\u0dba\u0dcf \u0db4\u0dd3\u0da8\u0dba \u0dba\u0db1 \u0db4\u0dd3\u0da8 \u0dad\u0dd4\u0db1\u0db8 \u0d87\u0dad\u0dd4\u0dc5\u0dd4 \u0dad\u0dc0\u0dad\u0dca \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd \u0db4\u0dd3\u0da8 \u0db1\u0dc0\u0d9a\u0dc0\u0daf\u0dba\u0dd9\u0db1\u0dca \u0dc0\u0dd2\u0db1\u0dd2\u0dbb\u0dca\u0db8\u0dd4\u0d9a\u0dca\u0dad \u0dba.\n\u0db1\u0dc0\u0d9a\u0dc0\u0daf\u0dba\u0dd9\u0db1\u0dca \u0dad\u0ddc\u0dbb\u0dc0 \u0dc3\u0ddc\u0dba\u0dd4\u0dbb\u0dd4 \u0db4\u0dd9\u0db8 \u0d8b\u0db4\u0daf\u0dd2\u0db1 \u0db6\u0dc0 \u0db4\u0dd9\u0db1\u0dca\u0dc0\u0dd3\u0db8 \u0db8\u0dd4\u0d9b\u0dca\u200d\u0dba \u0db4\u0dbb\u0db8\u0dcf\u0dbb\u0dca\u0dae\u0dba \u0d9a\u0dbb\u0d9c\u0dad\u0dca \u0da2'\u0db4\u0dd4\u0dbb \u0dc0\u0dca\u200d\u0dba\u0dc0\u0dc4\u0dcf\u0dbb\u0dd2\u0d9a \u0dc0\u0dd2\u0daf\u0dca\u200d\u0dba\u0dcf \u0db4\u0dd3\u0da8\u0dba '\u0dc3\u0dd2\u0dc3\u0dd2 \u0d85\u0dbb\u0dd4\u0db1\u0dca\u0daf\u0dad\u0dd3' \u0db1\u0dd2\u0dbb\u0dca\u0db8\u0dcf\u0db4\u0dd3 \u0dc0\u0dda. \u0d91\u0dba '\u0dc3\u0dd2\u0db4\u0dca \u0dc3\u0dba\u0dd4\u0dbb' \u0db1\u0db8\u0dca \u0dbd\u0daf \u0d9c\u0dca\u200d\u0dbb\u0dcf\u0db8\u0dd3\u0dba \u0db4\u0dcf\u0dc3\u0dbd\u0d9a\u0da7 \u0d85\u0d82\u0d9c\u0dc3\u0db8\u0dca\u0db4\u0dd6\u0dbb\u0dca\u0dab \u0db4\u0dbb\u0dd2\u0d9c\u0dab\u0d9a \u0dc0\u0dd2\u0daf\u0dca\u200d\u0dba\u0dcf\u0d9c\u0dcf\u0dbb\u0dba\u0d9a\u0dca \u0dad\u0dd0\u0db1\u0dd3\u0db8\u0dda \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba\u0da7 \u0db8\u0dd6\u0dbd\u0dca\u200d\u0dba \u0db4\u0dc4\u0dc3\u0dd4\u0d9a\u0db8\u0dca \u0dc3\u0db4\u0dba\u0db1 \u0d94\u0dc0\u0dd4\u0db1\u0dca\u0d9c\u0dda \u0db4\u0dca\u200d\u0dbb\u0dc3\u0d82\u0d9c\u0dba\u0dba\u0dd2. '\u0dc3\u0dd2\u0dc3\u0dd2 \u0d85\u0dbb\u0dd4\u0db1\u0dca\u0daf\u0dad\u0dd2' \u0dba\u0dae\u0dcf\u0dbb\u0dca\u0dae\u0dba\u0d9a\u0dca \u0d9a\u0dd2\u0dbb\u0dd3\u0db8\u0da7 \u0db8\u0dc4\u0da2\u0db1\u0dba\u0dcf\u0da7 \u0dc0\u0dd2\u0daf\u0dca\u200d\u0dba\u0dcf\u0dbb\u0dca\u0dae\u0dd3\u0db1\u0dca \u0dc0\u0dd2\u0dc3\u0dd2\u0db1\u0dca \u0d94\u0dc0\u0dd4\u0db1\u0d9c\u0dda \u0daf\u0d9a\u0dca\u0dc2\u0dad\u0dcf \u0d91\u0dc5\u0dd2\u0daf\u0d9a\u0dca\u0dc0\u0dcf \u0db8\u0dd4\u0daf\u0dbd\u0dca \u0dbd\u0db6\u0dcf \u0d9c\u0dd0\u0db1\u0dd3\u0db8 \u0db4\u0db8\u0dab\u0d9a\u0dca \u0dc3\u0dd2\u0daf\u0dd4 \u0d9a\u0dbb\u0dba\u0dd2. \u0d92 \u0dc3\u0db3\u0dc4\u0dcf \u0db6\u0dbd\u0dc4\u0dad\u0dca\u0d9a\u0dcf\u0dbb\u0d9a\u0db8\u0dca \u0db1\u0ddc\u0d9a\u0dd9\u0dbb\u0dd9\u0db1 \u0d85\u0dad\u0dbb \u0dc3\u0dd2\u0dba\u0dbd\u0dca\u0dbd\u0ddd \u0dc3\u0dc4\u0db7\u0dcf\u0d9c\u0dd3 \u0dc0\u0dd9\u0dad\u0dd2. \u0db1\u0dc0\u0d9a\u0dc0\u0daf\u0dba\u0d9a\u0dd2\u0db1\u0dca \u0dc3\u0dc4\u0ddd\u0daf\u0dbb\u0dad\u0dca\u0dc0\u0dba \u0d9c\u0ddc\u0da9\u0db1\u0d9c\u0db1\u0dca\u0db1\u0da7 \u0d9c\u0dd2\u0dba\u0dcf \u0db1\u0db8\u0dca \u0db8\u0dda \u0dc3\u0dcf \u0d85\u0dbd\u0d82\u0d9a\u0dcf\u0dbb \u0d85\u0dbb\u0dd4\u0db1\u0dca\u0daf\u0dad\u0dd2\u0dba\u0d9a \u0dbd\u0d82\u0d9a\u0dcf\u0dc0\u0da7 \u0d85\u0dc4\u0dd2\u0db8\u0dd2 \u0dc0\u0db1\u0dca\u0db1\u0da7 \u0d89\u0da9 \u0dad\u0dd2\u0db6\u0dd2\u0dab\u0dd2. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0daf\u0dab\u0dca\u0da9 \u0db1\u0dd3\u0dad\u0dd2 \u0dc3\u0d82\u0d9c\u0dca\u200d\u0dbb\u0dc4\u0dba \u0d85\u0d9a\u0dd4\u0dbb\u0da7 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dd3\u0db8 \u0db1\u0dd2\u0dc3\u0dcf \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd \u0dc0\u0dbb\u0db8\u0dca \u0dbd\u0daf \u0d9a\u0dd2\u0dc3\u0dd2\u0dc3\u0dda\u0dad\u0dca\u0db8 \u0d91\u0dba\u0da7 \u0db1\u0dd4\u0dc3\u0dd4\u0daf\u0dd4\u0dc3\u0dd4 \u0db4\u0dd2\u0dbd\u0dca\u0dbd\u0dd2 \u0db4\u0dc4\u0dc5\u0ddc\u0dc0\u0d9a\u0dca \u0d85\u0dad\u0dca \u0d85\u0da9\u0d82\u0d9c\u0dd4\u0dc0\u0dda\u0dba. \u0dc3\u0d82\u0dc0\u0dda\u0daf\u0dd2\u0dad\u0dcf\u0dc0\u0dba\u0d9a\u0dca \u0db1\u0dd0\u0dad\u0dd2 \u0db1\u0dd2\u0dc3\u0dcf \u0d91\u0dba \u0d94\u0dc0\u0dd4\u0db1\u0da7 \u0d91\u0dad\u0dbb\u0db8\u0dca \u0daf\u0dd9\u0dba\u0d9a\u0dca \u0db1\u0ddc\u0dc0\u0db1\u0dc0\u0dcf \u0d87\u0dad. \u0d91\u0dc4\u0dd9\u0dad\u0dca \u0daf\u0dc4\u0dc3\u0d9a\u0dca \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0dad\u0db6\u0dcf\u0d9c\u0dd9\u0db1 \u0d94\u0dc0\u0dd4\u0db1\u0dca \u0d87\u0dad\u0dd2 \u0daf\u0dd0\u0da9\u0dd2 \u0d9a\u0dc5 \u0db8\u0dc0\u0dd4\u0db4\u0dd2\u0dba\u0db1\u0dca \u0dad\u0db8\u0db1\u0dca\u0da7\u0db8 \u0daf\u0ddc\u0dc3\u0dca \u0db4\u0dc0\u0dbb\u0d9c\u0db1\u0dca\u0db1\u0dc0\u0dcf \u0d87\u0dad.\n\u0d9a\u0ddc\u0dc5\u0db9 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0db1\u0dd3\u0dad\u0dd2 \u0db4\u0dd3\u0da8\u0dba\u0dda\u0daf\u0dd3 \u0d87\u0dc3 \u0d9c\u0dd0\u0da7\u0dd4\u0dab\u0dd4 \u0dc0\u0daf\u0db1\u0dca \u0db4\u0dd9\u0dc5\u0d9a\u0dd2\u0db1\u0dca \u0db8\u0dda \u0dc0\u0dd2\u0dba\u0db8\u0db1 \u0d85\u0dc0\u0dc3\u0db1\u0dca \u0d9a\u0dd2\u0dbb\u0dd3\u0db8 \u0db8\u0dd0\u0db1\u0dc0\u0dd0\u0dba\u0dd2 \u0dc3\u0dd2\u0dad\u0db8\u0dd2.\n'\u0db4\u0dd4\u0dbb\u0dc0\u0dbb \u0db4\u0dd2\u0db1\u0dca \u0db6\u0dd2\u0db8\u0dda \u0db7\u0dda\u0daf \u0db1\u0dd0\u0dad \u0db1\u0ddc\u0dba\u0dd9\u0d9a\u0dca \u0db4\u0dd9\u0daf\u0dd9\u0dc3\u0dda,\u00a0\u0dc3\u0db6\u0db3 \u0db1\u0dd4\u0db9 \u0db1\u0dd2\u0daf\u0dc4\u0dc3\u0dca..'\n\u0dad\u0dd2\u0dc3\u0dbb\u0dab\u0dd3 \u0dc0\u0dd2\u0da2\u0dba\u0db6\u0dab\u0dca\u0da9\u0dcf\u0dbb@Thizuu\n\u0da2\u0dba\u0dc0\u0dbb\u0dca\u0db0\u0db1\u0db4\u0dd4\u0dbb \u0dc0\u0ddb\u0daf\u0dca\u200d\u0dba \u0db4\u0dd3\u0da8\u0dba\u0dd9\u0dad\u0dca \u0db1\u0dc0\u0d9a \u0dc0\u0daf\u0dba \u0db1\u0dd1Peradeni \u0db1\u0dc0\u0d9a \u0dc0\u0daf\u0dba \u0d9c\u0dd0\u0db1 \u0d91\u0d9a\u0dca \u0db4\u0dcf\u0dbb\u0dca\u0dc1\u0dc0\u0dba\u0d9a\u0dd2\u0db1\u0dca \u0db4\u0db8\u0dab\u0d9a\u0dca \u0db6\u0dbd\u0dcf \u0dad\u0dd3\u0db1\u0dca\u0daf\u0dd4 \u0dad\u0dd3\u0dbb\u0dab nogatha \u0dba\u0dd4\u0dad\u0dd4 \u0db6\u0dc0 \u0d9a\u0dd2\u0dc0 \u0dba\u0dd4\u0dad\u0dd4\u0dba.\u0dc0\u0dbb\u0daf \u0d9a\u0dcf \u0d85\u0dad\u0daf \u0dba\u0db1\u0dca\u0db1 prathamayenma soya \u0db6\u0dd0\u0dbd\u0dd2\u0dba \u0dba\u0dd4\u0dad\u0dd4\u0dba.\u0d89\u0db1\u0dca\u0db4\u0dc3\u0dd4 \u0d87\u0d9c\u0dd2\u0dbd\u0dca\u0dbd \u0daf\u0dd2\u0d9a\u0dca \u0d9a\u0dd2\u0dbb\u0dd3\u0db8\u0da7 \u0d94\u0db6\u0da7 \u0db4\u0dd6\u0dbb\u0dca\u0dab \u0db1\u0dd2\u0daf\u0dc4\u0dc3 \u0d87\u0dad."},
{"author(s)": "", "article": "Tuesday, \u0da2\u0dd4\u0db1\u0dd2 12, 2018 - 21:49\u0d85\u0dad\u0db1 \u0db8\u0dd9\u0dad\u0db1 Gossip\u0d8b\u0da9\u0dd4 \u0d9a\u0dba \u0db1\u0dd2\u0dbb\u0dd4\u0dc0\u0dad\u0dca\u0dc0 \u0db4\u0ddc\u0daf\u0dd4 \u0db4\u0dd2\u0dc4\u0dd2\u0db1\u0dd4\u0db8\u0dca \u0dad\u0da7\u0dcf\u0d9a\u0dc0\u0dbd \u0db4\u0dd2\u0dc4\u0dd2\u0db1\u0dd3\u0db8 \u0dc3\u0db3\u0dc4\u0dcf \u0db4\u0dd0\u0dc0\u0dad\u0dd2 \u0dad\u0dc4\u0db1\u0db8 \u0d89\u0dc0\u0dad\u0dca \u0d9a\u0dd2\u0dbb\u0dd3\u0db8\u0da7 \u0db4\u0d9a\u0dca\u0dc2\u0dc0 \u0dc3\u0dca\u0db4\u0dcf\u0da4\u0dca\u0da4\u0dba\u0dda \u0db6\u0dcf\u0dbb\u0dca\u0dc3\u0dd2\u0dbd\u0ddd\u0db1\u0dcf \u0db1\u0d9c\u0dbb\u0dba \u0d86\u0dc3\u0db1\u0dca\u0db1\u0dba\u0dda \u0db4\u0dd2\u0dc4\u0dd2\u0da7\u0dd2 \u0d9c\u0db8\u0dca\u0db8\u0dcf\u0db1\u0dba\u0d9a \u0d9a\u0dcf\u0db1\u0dca\u0dad\u0dcf\u0dc0\u0db1\u0dca \u0dc3\u0dd2\u0dba \u0da1\u0db1\u0dca\u0daf\u0dba \u0dbd\u0db6\u0dcf \u0daf\u0dd3 \u0dad\u0dd2\u0db6\u0dda.\nL'Ametlla del Vall\u00e8s\u00a0\u0d9c\u0db8\u0dca\u0db8\u0dcf\u0db1\u0dba\u0dda \u0d9a\u0dcf\u0db1\u0dca\u0dad\u0dcf\u0dc0\u0db1\u0dca\u0d9c\u0dd9\u0db1\u0dca 61% \u0d9a\u0dca \u0d8b\u0da9\u0dd4\u0d9a\u0dba \u0db1\u0dd2\u0dbb\u0dd4\u0dc0\u0dad\u0dca\u0dc0 \u0db4\u0dd2\u0dc4\u0dd2\u0db1\u0dd3\u0db8 \u0dc3\u0db3\u0dc4\u0dcf \u0db4\u0d9a\u0dca\u0dc2\u0dc0 \u0da1\u0db1\u0dca\u0daf\u0dba \u0dbd\u0db6\u0dcf \u0daf\u0dd3 \u0d87\u0dad\u0dd2 \u0d85\u0dad\u0dbb, \u0d91\u0dba\u0da7 \u0dc0\u0dd2\u0dbb\u0dd4\u0daf\u0dca\u0db0 \u0dc0\u0dd3 \u0d87\u0dad\u0dca\u0dad\u0dda 39%\u0d9a\u0dca \u0db4\u0db8\u0dab\u0dd2.\n\u0d9a\u0dd0\u0da7\u0dbd\u0db1\u0dca \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0db6\u0dbd\u0db8\u0dab\u0dca\u0da9\u0dbd\u0dba \u0dc0\u0dd2\u0dc3\u0dd2\u0db1\u0dca \u0db8\u0dd9\u0db8 \u0da1\u0db1\u0dca\u0daf\u0dba \u0dc3\u0d82\u0dc0\u0dd2\u0db0\u0dcf\u0db1\u0dba \u0d9a\u0dbb\u0db1\u0dd4 \u0dbd\u0dd0\u0db6 \u0d87\u0dad.\n\u0d9a\u0dcf\u0db1\u0dca\u0dad\u0dcf\u0dc0\u0db1\u0dca 379 \u0daf\u0dd9\u0db1\u0dd9\u0d9a\u0dca \u0d91\u0dc4\u0dd2\u0daf\u0dd3 \u0da1\u0db1\u0dca\u0daf\u0dba \u0db7\u0dcf\u0dc0\u0dd2\u0dad \u0d9a\u0dc5\u0dc4.\n\u0da1\u0db1\u0dca\u0daf \u0db4\u0dca\u200d\u0dbb\u0dad\u0dd2\u0db5\u0dbd\u0dba \u0d85\u0db1\u0dd4\u0dc0 \u0dc0\u0dd9\u0db1\u0dc3\u0dca \u0dc0\u0db1 \u0db1\u0dd3\u0dad\u0dd2\u0dba \u0dc0\u0dba\u0dc3 \u0d85\u0dc0\u0dd4\u0dbb\u0dd4\u0daf\u0dd4 16 \u0dc3\u0dc4 \u0d91\u0dba\u0da7 \u0dc0\u0dd0\u0da9\u0dd2 \u0d9a\u0dcf\u0db1\u0dca\u0dad\u0dcf\u0dc0\u0db1\u0dca \u0dc3\u0db3\u0dc4\u0dcf \u0db6\u0dbd\u0db4\u0dd0\u0dc0\u0dd0\u0dad\u0dca\u0dc0\u0dda.\n\n\u0db4\u0dc3\u0dd4\u0d9c\u0dd2\u0dba \u0d9c\u0dd2\u0db8\u0dca\u0dc4\u0dcf\u0db1 \u0dc3\u0db8\u0dba\u0dda \u0db4\u0dd2\u0dc4\u0dd2\u0db1\u0dd4\u0db8\u0dca \u0dad\u0da7\u0dcf\u0d9a\u0dba\u0d9a\u0dca \u0d85\u0dc3\u0dbd\u0da7 \u0db4\u0dd0\u0db8\u0dd2\u0dab\u0dd2 \u0db4\u0ddc\u0dbd\u0dd2\u0dc3\u0dca \u0db7\u0da7\u0dba\u0db1\u0dca \u0db4\u0dd2\u0dbb\u0dd2\u0dc3\u0d9a\u0dca \u0d8b\u0da9\u0dd4\u0d9a\u0dba \u0db1\u0dd2\u0dbb\u0dcf\u0dc0\u0dbb\u0dab\u0dba \u0d9a\u0dbb \u0db4\u0dd2\u0dc4\u0dd2\u0db1\u0db8\u0dd2\u0db1\u0dca \u0dc3\u0dd2\u0da7\u0dd2 \u0d9a\u0dcf\u0db1\u0dca\u0dad\u0dcf\u0dc0\u0db1\u0dca \u0daf\u0dd9\u0daf\u0dd9\u0db1\u0dd9\u0d9a\u0dd4\u0da7 \u0db1\u0dd0\u0dc0\u0dad \u0d94\u0dc0\u0dd4\u0db1\u0dca\u0d9c\u0dda \u0db1\u0dcf\u0db1 \u0d87\u0db3\u0dd4\u0db8\u0dca \u0d87\u0d9f\u0dbd\u0dcf \u0d9c\u0db1\u0dca\u0db1\u0dcf \u0db8\u0dd9\u0db1\u0dca \u0db1\u0dd2\u0dba\u0ddd\u0d9c \u0d9a\u0dd2\u0dbb\u0dd3\u0db8\u0dda \u0dc3\u0dd2\u0daf\u0dca\u0db0\u0dd2\u0dba\u0d9a\u0dca \u0db8\u0dd4\u0dbd\u0dca \u0d9a\u0ddc\u0da7\u0d9c\u0dd9\u0db1 \u0d85\u0daf\u0dcf\u0dc5 \u0db1\u0dd3\u0dad\u0dd2 \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0da1\u0db1\u0dca\u0daf\u0dba\u0d9a\u0dca \u0db4\u0dc0\u0dad\u0dca\u0dc0\u0db1 \u0db8\u0dd9\u0db1\u0dca \u0d9a\u0dcf\u0db1\u0dca\u0dad\u0dcf\u0dc0\u0ddd \u0d89\u0dbd\u0dca\u0dbd\u0dcf \u0dc3\u0dd2\u0da7\u0dd2\u0dba\u0dc4.\n\u0db1\u0dcf\u0db1 \u0dad\u0da7\u0dcf\u0d9a\u0dba\u0dda \u0dc3\u0dd2\u0da7\u0dd2 \u0d8b\u0da9\u0dd4\u0d9a\u0dba \u0db1\u0dd2\u0dbb\u0dd4\u0dc0\u0dad\u0dca \u0d9a\u0dcf\u0db1\u0dca\u0dad\u0dcf\u0dc0\u0db1\u0dca \u0d9c\u0dd0\u0db1 \u0db4\u0ddc\u0dbd\u0dd2\u0dc3\u0dd2\u0dba\u0da7 \u0daf\u0db1\u0dca\u0dc0\u0dcf \u0d87\u0dad\u0dca\u0dad\u0dda \u0da2\u0dd3\u0dc0\u0dd2\u0dad\u0dcf\u0dbb\u0d9a\u0dca\u0dc2\u0d9a \u0db1\u0dd2\u0dbd\u0db0\u0dcf\u0dbb\u0dd2\u0dba\u0dd9\u0d9a\u0dd4 \u0dc0\u0dd2\u0dc3\u0dd2\u0db1\u0dd2.\n\u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba\u0dd9\u0db1\u0dca \u0db4\u0dc3\u0dd4 \u0d9a\u0dcf\u0db1\u0dca\u0dad\u0dcf\u0dc0\u0db1\u0dca\u0da7 \u0dc3\u0dc4\u0dcf\u0dba \u0db4\u0dc5 \u0d9a\u0dbb\u0db8\u0dd2\u0db1\u0dca \u0dc0\u0dd2\u0dbb\u0ddd\u0db0\u0dad\u0dcf\u0dc0\u0d9a\u0dca \u0db4\u0dd0\u0dc0\u0dd0\u0dad\u0dca\u0dc0\u0dd3\u0db8\u0da7 \u0d9c\u0db8\u0dca\u0dc0\u0dd0\u0dc3\u0dd2\u0dba\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dbb \u0dad\u0dd2\u0db6\u0dda.\n\u0db6\u0dcf\u0dbb\u0dca\u0dc3\u0dd2\u0dbd\u0ddd\u0db1\u0dcf \u0db1\u0d9c\u0dbb\u0dba\u0da7 \u0d9a\u0dd2\u0dbd\u0ddd\u0db8\u0dd3\u0da7\u0dbb\u0dca 35\u0d9a\u0dca \u0daf\u0dd4\u0dbb\u0dd2\u0db1\u0dca \u0db4\u0dd2\u0dc4\u0dd2\u0da7\u0dd2 \u0db8\u0dd9\u0db8 \u0d9c\u0db8\u0dca\u0db8\u0dcf\u0db1\u0dba\u0dda 8000\u0d9a \u0db4\u0db8\u0dab \u0db4\u0dd2\u0dbb\u0dd2\u0dc3\u0d9a\u0dca \u0dc0\u0dcf\u0dc3\u0dba \u0d9a\u0dbb\u0dad\u0dd2.\n(\u0db6\u0dd3.\u0db6\u0dd3.\u0dc3\u0dd2\u0dba \u0d87\u0dc3\u0dd4\u0dbb\u0dd9\u0db1\u0dd2)\n\u0dc3\u0dca\u0db4\u0dcf\u0da4\u0dca\u0da4 \u0dbb\u0da2 \u0d9a\u0dd2\u0dbb\u0dd4\u0dc5\u0da7 \u0dc3\u0dbb\u0daf\u0db8\u0dca \u0d9a\u0dc5 \u0d85\u0d9a\u0dd3\u0d9a\u0dbb\u0dd4 \u0d9a\u0dd4\u0db8\u0dbb\u0dd2\u0dba\u0dc3\u0dca\u0db4\u0dcf\u0da4\u0dca\u0da4\u0dba\u0dda \u0db6\u0dcf\u0dbb\u0dca\u0dc3\u0dd2\u0dbd\u0ddd\u0db1\u0dcf \u0db1\u0d9c\u0dbb\u0dba"},
{"author(s)": "", "article": "Friday, \u0da2\u0dd4\u0db1\u0dd2 15, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0db4\u0dc3\u0dd4\u0d9c\u0dd2\u0dba \u0daf\u0dd2\u0db1\u0dc0\u0dbd \u0dc0\u0dd2\u0dc1\u0dcf\u0dbd \u0d86\u0db1\u0dca\u0daf\u0ddd\u0dbd\u0db1\u0dba\u0d9a\u0da7 \u0dad\u0dd4\u0da9\u0dd4\u0daf\u0dd4\u0db1\u0dca \u0dc4\u0ddd\u0db8\u0dcf\u0d9c\u0db8 \u0db8\u0dd6\u0dbd\u0dd2\u0d9a \u0dbb\u0ddd\u0dc4\u0dbd\u0dda 02 \u0dc0\u0dd0\u0db1\u0dd2 \u0dc0\u0dcf\u0da7\u0dca\u0da7\u0dd4\u0dc0\u0dda \u0dc3\u0dd2\u0da7\u0dd2 \u0dbb\u0ddd\u0d9c\u0dd3 \u0d9a\u0dcf\u0db1\u0dca\u0dad\u0dcf\u0dc0\u0d9a \u0db4\u0dab \u0db4\u0dd2\u0da7\u0dd2\u0db1\u0dca \u0db8\u0ddd\u0da0\u0dbb\u0dd2\u0dba\u0da7 \u0d9c\u0dd9\u0db1 \u0d9c\u0ddc\u0dc3\u0dca \u0d87\u0dad\u0dd2 \u0db6\u0dc0\u0da7 \u0db8\u0dcf\u0db0\u0dca\u200d\u0dba \u0db8\u0d9c\u0dd2\u0db1\u0dca \u0d85\u0db1\u0dcf\u0dc0\u0dbb\u0dab\u0dba \u0d9a\u0dc5 \u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d91\u0db8 \u0dbb\u0ddd\u0dc4\u0dbd\u0dda \u0db6\u0dbd\u0db0\u0dcf\u0dbb\u0dd3\u0db1\u0dca \u0d9c\u0dda \u0dc4\u0dcf \u0dc3\u0dd2\u0daf\u0dca\u0db0\u0dd2\u0dba\u0da7 \u0db8\u0dd4\u0dc4\u0dd4\u0dab \u0daf\u0dd4\u0db1\u0dca \u0d9a\u0dcf\u0db1\u0dca\u0dad\u0dcf\u0dc0\u0d9c\u0dd9\u0db1\u0dca \u0dbd\u0db6\u0dcf\u0d9c\u0dad\u0dca \u0d9a\u0dbb\u0dd4\u0dab\u0dd4 \u0d85\u0db1\u0dd4\u0dc0 \u0db8\u0dd9\u0db8 \u0dbd\u0dd2\u0db4\u0dd2\u0dba \u0dc3\u0dd0\u0d9a\u0dc3\u0dd2\u0dab.\n\u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db7\u0db1\u0dca\u0db0\u0dba\u0dd9\u0db1\u0dca \u0dc0\u0dd0\u0da9\u0dd2 \u0dc0\u0dd2\u0dc3\u0dca\u0dad\u0dbb \u0dbd\u0db6\u0dcf \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0d9a\u0ddc\u0da7\u0dca\u0da7\u0dcf\u0dc0 \u0db8\u0dad\u0dca\u0dad\u0dda\u0d9c\u0ddc\u0da9 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0daf\u0dd2\u0d82\u0da0\u0dd2 37 \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0daf\u0dd9\u0daf\u0dbb\u0dd4 \u0db8\u0dc0\u0d9a\u0dca \u0dc0\u0db1 \u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba\u0da7 \u0db8\u0dd4\u0dc4\u0dd4\u0dab \u0daf\u0dd4\u0db1\u0dca \u0da2\u0dcf\u0db1\u0d9a\u0dd3 \u0db8\u0dc4\u0dad\u0dca\u0db8\u0dd2\u0dba\u0d9c\u0dda \u0db1\u0dd2\u0dc0\u0dc3\u0da7 \u0db8\u0dcf \u0dba\u0db1\u0dc0\u0dd2\u0da7\u0dad\u0dca \u0d87\u0dba \u0dc3\u0dd2\u0da7\u0dd2\u0dba\u0dda \u0dc3\u0dd9\u0da7\u0dd2\u0dba\u0dda \u0daf\u0dd2\u0d9c\u0dcf\u0dc0\u0dd3 \u0db8\u0dc5\u0dcf\u0db1\u0dd2\u0d9a \u0dc0\u0dd6 \u0d86\u0d9a\u0dcf\u0dbb\u0dba\u0dd9\u0db1\u0dd2; \u0d87\u0dba \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d85\u0daf\u0dc4\u0dc3\u0dca \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda \u0db8\u0dd9\u0dc3\u0dda\u0dba.\n\u0dbb\u0ddd\u0dc4\u0dbd\u0da7 \u0d87\u0dad\u0dd4\u0dc5\u0dad\u0dca \u0dc0\u0dd6 \u0d85\u0dc0\u0dc3\u0dca\u0dae\u0dcf\u0dc0\u0dda \u0dc3\u0dd2\u0da7 \u0db8\u0dd9\u0db8 \u0dc3\u0dd2\u0daf\u0dd4\u0dc0\u0dd3\u0db8\u0dc0\u0db1 \u0dad\u0dd9\u0d9a\u0dca \u0dc3\u0dd2\u0daf\u0dd4\u0dc0\u0dd3\u0db8\u0dca \u0db4\u0dd9\u0dc5 \u0db8\u0dad\u0d9a\u0dca \u0d9a\u0dc5\u0ddc\u0dad\u0dca?\n\" \u0db8\u0d9c\u0dda \u0db6\u0da9\u0dda \u0daf\u0d9a\u0dd4\u0dab\u0dd4 \u0db4\u0dd0\u0dad\u0dca\u0dad \u0d9a\u0dd0\u0d9a\u0dca\u0d9a\u0dd4\u0db8 \u0d9c\u0dad\u0dca\u0dad\u0dcf. \u0d92 \u0db1\u0dd2\u0dc3\u0dcf \u0db8\u0db8 \u0dc4\u0ddd\u0db8\u0dcf\u0d9c\u0db8 \u0db8\u0dd4\u0dbd\u0dd2\u0d9a \u0dbb\u0ddd\u0dc4\u0dbd\u0da7 \u0d87\u0dad\u0dd4\u0dc5\u0dad\u0dca \u0dc0\u0dd4\u0dab\u0dcf. \u0d92 \u0db8\u0dd0\u0dba\u0dd2 \u0db8\u0dcf\u0dc3\u0dda 13 \u0dc0\u0dd9\u0db1\u0dd2\u0daf\u0dcf. \u0dc0\u0dd9\u0dbd\u0dcf\u0dc0\u0dda \u0dbb\u0dcf\u0dad\u0dca\u200d\u0dbb\u0dd3 8.30 , 09 \u0da7 \u0dc0\u0dd2\u0dad\u0dbb \u0d87\u0dad\u0dd2. \u0db8\u0dcf\u0dc0 \u0db6\u0dcf\u0dc4\u0dd2\u0dbb \u0dbb\u0ddd\u0d9c\u0dd3 \u0d85\u0d82\u0dc1\u0dba\u0dda \u0db4\u0dd0\u0dba 02\u0d9a\u0dca \u0dc0\u0dd2\u0dad\u0dbb \u0dad\u0dd2\u0dba\u0dbd\u0dcf \u0dbb\u0dcf\u0dad\u0dca\u200d\u0dbb\u0dd3 11 \u0da7 \u0db4\u0db8\u0dab \u0dc0\u0dcf\u0da7\u0dca\u0da7\u0dd4\u0dc0\u0da7 \u0daf\u0dd0\u0db8\u0dca\u0db8\u0dcf. \u0d89\u0db1\u0dca \u0db4\u0dc3\u0dca\u0dc3\u0dda \u0dc0\u0dcf\u0da7\u0dca\u0da7\u0dd4\u0dc0 \u0db7\u0dcf\u0dbb \u0da9\u0ddc\u0d9a\u0dca\u0da7\u0dbb\u0dca \u0db8\u0dcf\u0dc0 \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dbb\u0dbd\u0dcf \u0d9a\u0dd2\u0dc0\u0dca\u0dc0\u0dcf \u0dc3\u0dca\u0d9a\u0dd1\u0db1\u0dca \u0d91\u0d9a\u0d9a\u0dca \u0d9a\u0dbb\u0dbd\u0dcf \u0db6\u0dbd\u0db8\u0dd4 \u0d9a\u0dd2\u0dba\u0dbd\u0dcf. \u0d8b\u0daf\u0dda \u0dc3\u0dca\u0d9a\u0dd1\u0db1\u0dca \u0d9a\u0dc5\u0dcf. \u0dc0\u0dcf\u0da7\u0dca\u0da7\u0dd4 \u0db7\u0dcf\u0dbb \u0da9\u0ddc\u0d9a\u0dca\u0da7\u0dbb\u0dca \u0d9a\u0dd3\u0dc0\u0dcf \u0d94\u0dba\u0dcf\u0da7 \u0d87\u0db4\u0dd9\u0db1\u0dca\u0da9\u0dd2\u0dc3\u0dba\u0dd2\u0dc3\u0dc3\u0dca \u0dc4\u0dd0\u0daf\u0dd2\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dda, \u0dc3\u0dd0\u0dad\u0dca\u0d9a\u0db8\u0d9a\u0dca \u0d85\u0dc0\u0dc1\u0dca\u200d\u0dba \u0dc0\u0dd9\u0db1\u0dca\u0db1\u0dda \u0db1\u0dd0\u0dc4\u0dd0 \u0dc3\u0dd4\u0dc0 \u0dc0\u0dd9\u0db1\u0dca\u0db1 \u0d89\u0db1\u0dca\u0da2\u0dd9\u0d9a\u0dca\u0dc2\u0db1\u0dca \u0daf\u0dd9\u0db1\u0dca\u0db1\u0db8\u0dca \u0d9a\u0dd2\u0dba\u0dbd\u0dcf..\"\n\" 14 \u0dc0\u0dd9\u0db1\u0dd2\u0daf\u0dcf \u0dbb\u0dd1 \u0da9\u0ddc\u0d9a\u0dca\u0da7\u0dbb\u0dca \u0dc0\u0dcf\u0da7\u0dca\u0da7\u0dd4\u0dc0\u0da7 \u0d87\u0dc0\u0dd2\u0dad\u0dca \u0db8\u0dcf\u0dc0 \u0db6\u0dbd\u0dbd\u0dcf \u0d9c\u0dd2\u0dba\u0dcf\u0da7 \u0db4\u0dc3\u0dca\u0dc3\u0dda \u0da9\u0ddc\u0d9a\u0dca\u0da7\u0dbb\u0dca \u0dbd\u0dd2\u0dba\u0dbd\u0dcf \u0daf\u0dd4\u0db1\u0dca\u0db1\u0dd4 \u0db6\u0dd9\u0dc4\u0dd9\u0dad \u0db1\u0dbb\u0dca\u0dc3\u0dca \u0d87\u0dc0\u0dd2\u0dad\u0dca \u0db8\u0da7 \u0dc0\u0dd2\u0daf\u0dca\u0daf\u0dcf. \u0dc0\u0dd2\u0daf\u0dbd\u0dcf \u0dc0\u0dd2\u0db1\u0dcf\u0da9\u0dd2 05\u0d9a\u0dca\u0dc0\u0dad\u0dca \u0d9c\u0dd2\u0dba\u0dda \u0db1\u0dd0\u0dc4\u0dd0. \u0db8\u0da7 \u0d9a\u0dd0\u0dbb\u0d9a\u0dd2\u0dbd\u0dca\u0dbd\u0d9a\u0dd4\u0dba\u0dd2 \u0d9a\u0dca\u0dbd\u0dcf\u0db1\u0dca\u0dad\u0dd9\u0d9a\u0dd4\u0dba\u0dd2 \u0d91\u0d9a\u0dca\u0d9a\u0db8 \u0db1\u0ddc\u0db1\u0dc0\u0dad\u0dca\u0dc0\u0dcf\u0db8 \u0dc0\u0dd2\u0dba\u0dc5\u0dd2 \u0d9a\u0dd0\u0dc3\u0dca\u0dc3\u0d9a\u0dca \u0d91\u0db1\u0dca\u0db1 \u0d9c\u0dad\u0dca\u0dad\u0dcf.\n\u0db8\u0da7 \u0db6\u0dba\u0da7\u0db8 \u0d9a\u0dd1\u0d9c\u0dd0\u0dc4\u0dd4\u0dab\u0dcf \" \u0db8\u0dd2\u0dc3\u0dd3 \u0db8\u0da7 \u0db8\u0ddc\u0db1\u0dc0\u0daf \u0dc0\u0dd9\u0db1\u0dc0\u0dcf \" \u0d9a\u0dd2\u0dba\u0dbd\u0dcf... \u0d92 \u0d91\u0d9a\u0dca\u0d9a\u0db8 \u0db8\u0da7 \u0dc3\u0dd2\u0dc4\u0dd2\u0dba \u0db1\u0dd0\u0dad\u0dd2 \u0dc0\u0dd4\u0dab\u0dcf. \u0d8a\u0da7 \u0db4\u0dc3\u0dca\u0dc3\u0dda \u0dc0\u0dd4\u0dab\u0dd4 \u0daf\u0dda\u0dc0\u0dbd\u0dca \u0db8\u0da7 \u0db8\u0dad\u0d9a \u0db1\u0dd0\u0dc4\u0dd0...\"\n\" \u0dc3\u0dd2\u0dc4\u0dd2\u0dba \u0d91\u0daf\u0dca\u0daf\u0dd3 \u0db8\u0db8 \u0dc4\u0dd2\u0da7\u0dd2\u0dba\u0dda \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0dda. \u0db4\u0dc4\u0dd4\u0dc0\u0daf\u0dcf \u0db4\u0dcf\u0db1\u0dca\u0daf\u0dbb \u0dc0\u0d9c\u0dda \u0dad\u0db8\u0dba\u0dd2 \u0dc3\u0dd2\u0dc4\u0dd2\u0dba \u0d91\u0db1\u0dc0\u0dcf \u0daf\u0dd0\u0db1\u0dd4\u0dab\u0dd9\u0dad\u0dca. \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0dda \u0daf\u0dc0\u0dc3\u0dca \u0daf\u0dd9\u0d9a\u0d9a\u0dca \u0dc4\u0dd2\u0da7\u0dd2\u0dba\u0dcf. \u0d8a\u0da7 \u0db4\u0dc3\u0dca\u0dc3\u0dda \u0dc0\u0dcf\u0da7\u0dca\u0da7\u0dd4\u0dc0\u0da7 \u0daf\u0dcf\u0dbd\u0dcf \u0db4\u0ddc\u0da9\u0dd2 \u0dc3\u0dda\u0dbd\u0dba\u0dd2\u0db1\u0dca \u0db6\u0ddd\u0dad\u0dbd\u0dba \u0dc0\u0d9c\u0dda \u0d91\u0d9a\u0d9a\u0dca \u0daf\u0dd4\u0db1\u0dca\u0db1\u0dcf. \u0db8\u0dd2\u0dc3\u0dd3\u0dbd\u0dcf \u0d9a\u0dd2\u0dc0\u0dca\u0dc0\u0dda \u0d92 \u0db6\u0ddd\u0dad\u0dbd\u0dda \u0dad\u0dd2\u0db6\u0dca\u0db6\u0dda \u0d87\u0db4\u0dd9\u0db1\u0dca\u0da9\u0dd2\u0dc3\u0dba\u0dd2\u0dc3\u0dca\u0dc0\u0dbd\u0da7 \u0daf\u0dd9\u0db1 \u0db6\u0dd9\u0dc4\u0dd9\u0dad\u0d9a\u0dca \u0d9a\u0dd2\u0dba\u0dbd\u0dcf. \u0db6\u0ddc\u0db1\u0dca\u0db1\u0dad\u0dca \u0db6\u0dd9\u0dc4\u0dd9\u0dad\u0dca \u0daf\u0dd4\u0db1\u0dca\u0db1\u0dcf. \u0db8\u0dd0\u0dba\u0dd2 17 \u0daf\u0dc0\u0dbd\u0dca \u0da7\u0dd2\u0d9a\u0da7\u0dca \u0d9a\u0dd0\u0db4\u0dd4\u0dc0\u0dcf. \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0dda \u0dc4\u0dd2\u0da7\u0db4\u0dd4 \u0db8\u0dd2\u0dc3\u0dd3\u0dbd\u0dcf \u0d9c\u0ddc\u0da9\u0dcf\u0d9a\u0dca \u0db8\u0dc4\u0db1\u0dca\u0dc3\u0dd2 \u0dc0\u0dd4\u0dab\u0dcf, \u0d9c\u0ddc\u0da9\u0dcf\u0d9a\u0dca \u0d9a\u0dd0\u0db4 \u0dc0\u0dd4\u0dab\u0dcf. \u0d92 \u0db8\u0dd2\u0dc3\u0dca\u0dbd\u0dcf \u0d9c\u0ddc\u0da9\u0dcf\u0d9a\u0dca \u0dc4\u0ddc\u0db3\u0dba\u0dd2. \u0d92 \u0db1\u0dd2\u0dc3\u0dcf \u0d92 \u0dc3\u0dd2\u0dba\u0dbd\u0dd4\u0db8 \u0daf\u0dd9\u0db1\u0dcf\u0da7 \u0d9c\u0ddc\u0da9\u0dcf\u0d9a\u0dca \u0dc3\u0dca\u0dad\u0dd6\u0dad\u0dd2 \u0d9a\u0dbb\u0dbd\u0dcf \u0db8\u0db8 \u0dc3\u0dcf\u0db8\u0dcf\u0db1\u0dca\u200d\u0dba \u0db4\u0dd4\u0daf\u0dca\u0d9c\u0dbd\u0dba\u0d9a\u0dd4 \u0dc0\u0d9c\u0dda \u0dbb\u0ddd\u0dc4\u0dbd\u0dd9\u0db1\u0dca \u0d86\u0dc0\u0dcf.\n\"\u0dbb\u0ddd\u0dc4\u0dbd\u0dd9\u0db1\u0dca \u0d91\u0daf\u0dca\u0daf\u0dd2 \u0d9a\u0dd1\u0db8 \u0db6\u0dd3\u0db8\u0dd9\u0db1\u0dca \u0db4\u0dbb\u0dd9\u0dc3\u0dca\u0dc3\u0db8\u0dca \u0dc0\u0dd9\u0db1\u0dca\u0db1 \u0d9a\u0dd2\u0dba\u0dbd\u0dcf\u0dba\u0dd2 \u0db8\u0dd2\u0dc3\u0dd3\u0dbd\u0dcf \u0d9a\u0dd3\u0dc0\u0dda. \u0d94\u0dc3\u0dd4 \u0dc3\u0dbd\u0dd9\u0db1\u0dca \u0d9c\u0db1\u0dca\u0db1 \u0dad\u0dc0 \u0db6\u0dd9\u0dc4\u0dd9\u0dad\u0d9a\u0dca \u0d9a\u0ddc\u0dc5\u0dba\u0d9a \u0dbd\u0dd2\u0dba\u0dbd\u0dcf \u0daf\u0dd4\u0db1\u0dca\u0db1\u0dcf. \u0d92\u0dad\u0dca \u0d94\u0dc3\u0dd4 \u0dc3\u0dbd\u0dda \u0d92 \u0db6\u0dd9\u0dc4\u0dd9\u0dad \u0dad\u0dd2\u0db6\u0dd4\u0dab\u0dda \u0db1\u0dd0\u0dc4\u0dd0. \u0db4\u0dde\u0daf\u0dca\u0d9c\u0dbd\u0dd2\u0d9a \u0dc6\u0dcf\u0db8\u0dc3\u0dd2\u0dba\u0d9a\u0dd2\u0db1\u0dca \u0d87\u0dc4\u0dd4\u0dc0\u0db8 \u0d91\u0dba\u0dcf\u0dbd \u0d9a\u0dd2\u0dc0\u0dd4\u0dc0\u0dda \u0d85\u0db4\u0dd2 \u0dc5\u0d9f \u0d89\u0dc0\u0dbb \u0dc0\u0dd9\u0dc5\u0dcf \u0db8\u0dda \u0db6\u0dd9\u0dc4\u0dd9\u0dad\u0dda \u0db8\u0dd2\u0dbd \u0dbb\u0dd4\u0db4\u0dd2\u0dba\u0dbd\u0dca 20,000\u0d9a\u0dca ( \u0dc0\u0dd2\u0dc3\u0dd2\u0daf\u0dcf\u0dc4\u0d9a\u0dca ) \u0dc0\u0dd2\u0dad\u0dbb \u0dc0\u0dd9\u0db1\u0dc0 \u0d9a\u0dba\u0dbd\u0dcf. \u0d92 \u0db6\u0dd9\u0dc4\u0dd9\u0dad \u0dbd\u0dd2\u0dba\u0dbd\u0dcf \u0daf\u0dd4\u0db1\u0dca\u0db1\u0dda \u0d9c\u0dd9\u0daf\u0dbb\u0daf\u0dd3 \u0dc0\u0dd2\u0daf\u0d9c\u0db1\u0dca\u0db1 \u0d9a\u0dd2\u0dba\u0dbd\u0dba\u0dd2. \u0dc4\u0daf\u0dd2\u0dc3\u0dca\u0dc3\u0dd2\u0dba\u0dd9\u0dc0\u0dad\u0dca \u0d87\u0dbd\u0da2\u0dd2 \u0dc0\u0dd4\u0dab\u0ddc\u0dad\u0dca \u0d92 \u0d85\u0dc0\u0dc3\u0dca\u0dae\u0dcf\u0dc0\u0dda\u0db8 \u0dbb\u0ddd\u0dc4\u0dbd\u0d9a\u0da7 \u0d87\u0dad\u0dd4\u0dc5\u0dd4\u0dc0\u0dd9\u0db1\u0dca\u0db1 \u0d9a\u0dd2\u0dba\u0dbd\u0dad\u0dca \u0d9a\u0dd2\u0dc0\u0dca\u0dc0\u0dcf.\"\n\u0d94\u0db6\u0da7 \u0db8\u0dd3\u0da7 \u0db4\u0dd9\u0dbb \u0d86\u0dc4\u0dcf\u0dbb \u0dc4\u0ddd \u0d96\u0dc2\u0db0 \u0db1\u0dd2\u0dc3\u0dcf \u0dba\u0db8\u0dca \u0d86\u0dc3\u0dcf\u0daf\u0db1 \u0dc0\u0dbd\u0da7 \u0dbd\u0d9a\u0dca\u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf\u0daf?\n\" \u0d85\u0db1\u0dda \u0db1\u0dd0\u0dc4\u0dd0 .. \u0db8\u0da7 \u0d9a\u0dc0\u0daf\u0dcf\u0dc0\u0dad\u0dca \u0d9a\u0dd2\u0dc3\u0dd2\u0db8 \u0daf\u0dd9\u0dba\u0d9a\u0da7 \u0d87\u0dbd\u0da2\u0dd2\u0d9a\u0dca \u0dc0\u0dd9\u0dbd\u0dcf \u0db1\u0db8\u0dca \u0dad\u0dd2\u0db6\u0dd4\u0dab\u0dda \u0db1\u0dd0\u0dc4\u0dd0. \u0dbb\u0ddd\u0dc4\u0dbd\u0dd9\u0db1\u0dca \u0d87\u0dc4\u0dd4\u0dc0\u0dcf\u0db8\u0dad\u0dca \u0d9a\u0dbd\u0dd2\u0db1\u0dca \u0d9a\u0dd2\u0dc3\u0dd2\u0db8 \u0dc0\u0dd9\u0dbd\u0dcf\u0dc0\u0d9a \u0dc0\u0dd9\u0dbd\u0dcf \u0db1\u0dd0\u0dad\u0dd2 \u0db1\u0dd2\u0dc3\u0dcf \u0db8\u0db8 \u0db1\u0dd0\u0dc4\u0dd0\u0dba\u0dd2 \u0d9a\u0dd2\u0dc0\u0dca\u0dc0\u0dcf.\"\n\u0db6\u0dd9\u0dc4\u0dd9\u0dad \u0dc0\u0dd2\u0daf\u0dd3\u0db8\u0dd9\u0db1\u0dca \u0dc0\u0dd2\u0db1\u0dcf\u0da9\u0dd2 05\u0d9a\u0dca \u0dba\u0dcf\u0db8\u0da7\u0dad\u0dca \u0db4\u0dd9\u0dbb \u0dc3\u0dd2\u0dc4\u0dd2 \u0db1\u0dd0\u0dad\u0dd2 \u0dc0\u0dd4\u0dab\u0dd4 \u0d87\u0dba \u0db8\u0dd4\u0dbd\u0dd2\u0db1\u0dca\u0db8 \u0dbb\u0dd0\u0d9c\u0dd9\u0db1 \u0d9c\u0dd2\u0dba\u0dda \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0da7 \u0daf \u0db8\u0ddd\u0da0\u0dbb\u0dd2\u0dba\u0da7\u0daf \u0dba\u0db1\u0dca\u0db1 \u0db4\u0dd2\u0dc5\u0dd2\u0db6\u0db3 \u0d87\u0dba\u0da7 \u0dad\u0ddc\u0dbb\u0dad\u0dd4\u0dbb\u0dd4 \u0daf\u0dd0\u0db1 \u0d9c\u0dd0\u0db1\u0dd3\u0db8\u0da7 \u0dbd\u0dd0\u0db6\u0dd3 \u0d87\u0dad\u0dca\u0dad\u0dda \u0dbb\u0ddd\u0dc4\u0dbd\u0dca \u0dc0\u0dcf\u0da7\u0dca\u0da7\u0dd4\u0dc0\u0dda \u0d92 \u0d85\u0dc0\u0dc3\u0dca\u0dae\u0dcf\u0dc0\u0dda \u0dc3\u0dd2\u0da7\u0dd2 \u0dbb\u0ddd\u0d9c\u0dd3\u0db1\u0dca\u0dbd\u0d9c\u0dd9\u0db1\u0dd2.\n\" \u0db8\u0dda \u0dc3\u0dd2\u0daf\u0dca\u0db0\u0dd2\u0dba \u0dc0\u0dd4\u0dab\u0dd4 \u0dc0\u0dd9\u0dbd\u0dcf\u0dc0\u0dda \u0d92 \u0dc0\u0dcf\u0da7\u0dca\u0da7\u0dd4\u0dc0\u0dda \u0dc4\u0dd2\u0da7\u0dd2\u0dba \u0d87\u0dad\u0dd0\u0db8\u0dca \u0dbb\u0ddd\u0d9c\u0dd3\u0db1\u0dca \u0d85\u0db4\u0dd2\u0dad\u0dca \u0d91\u0d9a\u0dca\u0d9a \u0d9a\u0dd2\u0dc0\u0dd4\u0dc0\u0dcf \u0db8\u0d9c\u0dda \u0db8\u0dd0\u0dc2\u0dd2\u0db1\u0dca \u0dc0\u0dd0\u0da9 \u0d9a\u0dbb\u0db1\u0dca\u0db1\u0dda \u0db1\u0dd0\u0dad\u0dd2\u0dc0 \u0d9c\u0dd2\u0dba\u0dcf \u0d9a\u0dd2\u0dba\u0dbd\u0dcf. \u0d85\u0db1\u0dca\u0dad\u0dd2\u0db8\u0da7 \u0db8\u0dcf\u0dc0 \u0db8\u0dbb\u0dd4\u0dab\u0dcf \u0d9a\u0dd2\u0dba\u0dbd\u0dcf \u0dc4\u0dd2\u0dad\u0db1\u0dca \u0d85\u0dad\u0dd1\u0dbb\u0dbd\u0dcf \u0daf\u0dcf\u0dbd \u0dad\u0dd2\u0db6\u0dd4\u0dab\u0dcf \u0d9a\u0dd3\u0dc0\u0dcf. \u0d92 \u0d85\u0dad\u0dbb\u0dda \u0db8\u0dcf\u0dc0 \u0db8\u0ddd\u0da0\u0dbb\u0dd2\u0dba\u0da7 \u0d9c\u0dd9\u0db1\u0dd2\u0dba\u0db1\u0dca\u0db1 \u0dc4\u0daf\u0daf\u0dca\u0daf\u0dd3 \u0db8\u0d9c\u0dda \u0d85\u0dad\u0dda \u0d87\u0d9f\u0dd2\u0dbd\u0dd2 2\u0d9a\u0dca \u0dc4\u0dd9\u0dbd\u0dca\u0dbd\u0dd9\u0db1\u0dc0\u0dcf \u0daf\u0dd0\u0d9a\u0dbd\u0dcf \u0dc0\u0dcf\u0da7\u0dca\u0da7\u0dd4\u0dc0\u0dda \u0dc4\u0dd2\u0da7\u0dd2\u0dba \u0d85\u0dba \u201c\u0db8\u0dda \u0dbd\u0dd9\u0da9\u0dcf\u0da7 \u0db4\u0dab \u0dad\u0dd2\u0dba\u0dd9\u0db1\u0dc0\u0dcf \u0d9c\u0dd9\u0db1\u0dd2\u0dba\u0db1\u0dca\u0db1 \u0d91\u0db4\u0dcf \u0d9a\u0dd2\u0dba\u0dbd\u0dcf \u0d9a\u0dd1\u0d9c\u0dd0\u0dc4\u0dd4\u0dc0\u0dcf\u0dbd\u0dd6. \u0d92 \u0dc0\u0dd9\u0dbd\u0dcf\u0dc0\u0dda \u0dad\u0db8\u0dba\u0dd2 \u0db8\u0dcf\u0dc0\n\u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0da7 \u0d9c\u0dd9\u0db1\u0dd2\u0dc4\u0dd2\u0db1\u0dca \u0dad\u0dd2\u0dba\u0dd9\u0db1\u0dca\u0db1\u0dda..\"\n\" \u0db8\u0dda \u0d9a\u0dad\u0dcf\u0dc0 \u0dbb\u0ddd\u0dc4\u0dbd\u0dda \u0dc4\u0dd0\u0db8\u0dad\u0dd0\u0db1\u0db8 \u0d9a\u0dad\u0dcf \u0d9a\u0dbb\u0db1\u0dca\u0db1 \u0d85\u0dbb\u0db1\u0dca \u0dad\u0dd2\u0dba\u0dd9\u0db1\u0dca\u0db1\u0dd9 \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0dd9\u0db1\u0dca \u0d91\u0dc5\u0dd2\u0dba\u0da7 \u0d9c\u0dd9\u0db1\u0dcf\u0dc0\u0da7 \u0db4\u0dc3\u0dca\u0dc3\u0dda...\u0db8\u0dd0\u0dbb\u0dd4\u0dab\u0dd4 \u0d9a\u0dd9\u0db1\u0dcf \u0db4\u0dab \u0db4\u0dd2\u0da7\u0dd2\u0db1\u0dca \u0dc0\u0dcf\u0da7\u0dca\u0da7\u0dd4\u0dc0\u0da7 \u0d86\u0dc0 \u0d9a\u0dd2\u0dba\u0dbd\u0dcf. \u0d89\u0db1\u0dca \u0db4\u0dc3\u0dca\u0dc3\u0dda \u0dad\u0db8\u0dba\u0dd2 \u0d87\u0dc3\u0dca \u0daf\u0dd9\u0d9a\u0da7\u0db8 \u0dc3\u0dd2\u0daf\u0dca\u0db0\u0dd2\u0dba \u0daf\u0dd0\u0d9a\u0db4\u0dd4 \u0dc0\u0dcf\u0da7\u0dca\u0da7\u0dd4\u0dc0\u0dda \u0dc4\u0dd2\u0da7\u0db4\u0dd4 \u0dbd\u0dd9\u0da9\u0dca\u0da9\u0dd4 \u0d85\u0db4\u0da7 \u0dc4\u0dd0\u0db8\u0daf\u0dda\u0db8 \u0d9a\u0dd3\u0dc0\u0dda..\u0d92 \u0dc3\u0dd2\u0daf\u0dca\u0db0\u0dd2\u0dba \u0dad\u0db8\u0dba\u0dd2 \u0db4\u0dad\u0dca\u0dad\u0dbb\u0dc0\u0dbd \u0d9c\u0dd2\u0dc4\u0dd2\u0db1\u0dca \u0dad\u0dd2\u0db6\u0dd4\u0dab\u0dda. \u0d94\u0dc0\u0dd4\u0db1\u0dca\u0da7\u0dad\u0dca \u0dbb\u0ddd\u0dc4\u0dbd\u0dd9\u0db1\u0dca\u0db8 \u0d86\u0dbb\u0d82\u0da0\u0dd2 \u0dc0\u0dd9\u0db1\u0dca\u0db1 \u0d87\u0dad\u0dd2. \u0db4\u0dc3\u0dca\u0dc3\u0dda \u0d9a\u0da7\u0dca\u0da7\u0dd2\u0dba \u0d9c\u0dd9\u0daf\u0dbb\u0da7\u0db8 \u0d87\u0dc0\u0dd2\u0dad\u0dca \u0db8\u0d9c\u0dd9\u0db1\u0dca \u0dc0\u0dd2\u0dc3\u0dca\u0dad\u0dbb \u0d85\u0dc4\u0dbd\u0dcf \u0db8\u0dda \u0d9a\u0dad\u0dcf\u0dc0 \u0db1\u0dd0\u0dc0\u0dad \u0dbd\u0dd2\u0dba\u0dd4\u0dc0\u0dcf. \u0db8\u0dd4\u0dc5\u0dd2\u0db1\u0dca\u0db8 \u0d9c\u0dd2\u0dba \u0db1\u0dd2\u0dc0\u0dca\u0dc3\u0dca \u0d9c\u0dd0\u0db1 \u0db1\u0db8\u0dca \u0db8\u0db8 \u0daf\u0db1\u0dca\u0db1\u0dda \u0db1\u0dd0\u0dc4\u0dd0. \u0d92\u0dc0\u0dcf \u0dbb\u0ddd\u0dc4\u0dbd\u0dd9\u0db1\u0dca\u0db8 \u0dc4\u0ddc\u0dba\u0dcf\u0d9c\u0dd9\u0db1 \u0d94\u0dc0\u0dd4\u0db1\u0dca \u0dbd\u0dd2\u0dba\u0db1\u0dca\u0db1 \u0d87\u0dad\u0dd2...\"\n\u0dbb\u0dda\u0dc4\u0dbd\u0dd9\u0db1\u0dca \u0d86 \u0db4\u0dc3\u0dd4 \u0d94\u0db6 \u0db1\u0dd2\u0dbb\u0ddd\u0d9c\u0dd3 \u0dad\u0dad\u0dca\u0dad\u0dca\u0dc0\u0dba\u0d9a \u0dc3\u0dd2\u0da7\u0dd2\u0db1\u0dc0\u0dcf\u0daf?\n\" \u0db1\u0dd0\u0dc4\u0dd0 .. \u0d9c\u0dd9\u0daf\u0dbb \u0d86\u0dc0\u0da7 \u0db4\u0dc3\u0dca\u0dc3\u0dda \u0d86\u0dba\u0dd2 \u0db6\u0da9\u0dda \u0daf\u0d9a\u0dd4\u0dab\u0dd4 \u0db4\u0dd0\u0dad\u0dca\u0dad \u0d89\u0dc3\u0dca\u0dc3\u0dbb \u0dc0\u0d9c\u0dda\u0db8 \u0dbb\u0dd2\u0daf\u0dd9\u0db1\u0dca\u0db1 \u0d9c\u0dad\u0dca\u0dad\u0dcf. \u0db8\u0db8 \u0da9\u0ddc\u0d9a\u0dca\u0da7\u0dbb\u0dca \u0d9a\u0dd9\u0db1\u0dd9\u0d9a\u0dca \u0da0\u0dd0\u0db1\u0dbd\u0dca \u0d9a\u0dbb\u0dbd\u0dcf \u0db4\u0dd9\u0db1\u0dca\u0db1\u0dd4\u0dc0\u0dcf. \u0d94\u0dc4\u0dd4 \u0db8\u0d9c\u0dda \u0dc0\u0ddb\u0daf\u0dca\u200d\u0dba \u0dc0\u0dcf\u0dbb\u0dca\u0dad\u0dcf \u0dc3\u0dcf\u0db8\u0dcf\u0db1\u0dca\u200d\u0dba\u0dba\u0dd2. \u0db8\u0da7 \u0d87\u0db4\u0dd9\u0db1\u0dca\u0da9\u0dd2\u0dc3\u0dba\u0dd2\u0dc3\u0dca \u0db1\u0dd9\u0dc0\u0dd9\u0dba\u0dd2 \u0dad\u0dd2\u0dba\u0dd9\u0db1\u0dca\u0db1\u0dda \u0d9a\u0dd2\u0dba\u0dbd\u0dcf. \u0dc3\u0dd3\u0da7\u0dd3 \u0dc3\u0dca\u0d9a\u0dd1\u0db1\u0dca \u0d91\u0d9a\u0d9a\u0dca \u0d9a\u0dbb\u0db1\u0dca\u0db1 \u0d9a\u0dd2\u0dc0\u0dca\u0dc0\u0dcf . \u0dc0\u0dd3. \u0d95. \u0da2\u0dd3. \u0da9\u0ddc\u0d9a\u0dca\u0da7\u0dbb\u0dca \u0d9a\u0dd9\u0db1\u0dd9\u0d9a\u0dca\u0da7 \u0db4\u0dd9\u0db1\u0dca\u0db1\u0db1\u0dca\u0db1\u0dad\u0dca \u0d9a\u0dd2\u0dc0\u0dd4\u0dc0\u0dcf . \u0db4\u0dde\u0daf\u0dca\u0d9c\u0dbd\u0dd2\u0d9a \u0da9\u0ddc\u0d9a\u0dca\u0da7\u0dbb\u0dca \u0d9a\u0dd9\u0db1\u0dd9\u0d9a\u0dca \u0dc4\u0db8\u0dd4 \u0dc0\u0dd3 \u0dc3\u0dca\u0d9a\u0dd1\u0db1\u0dca \u0d91\u0d9a\u0d9a\u0dca \u0d9a\u0dc5\u0dcf. \u0db8\u0d9c\u0dda \u0d9c\u0dbb\u0dca\u0db7\u0dcf\u0dc2\u0dba\u0dda \u0db4\u0ddc\u0da9\u0dd2 \u0d9c\u0dd9\u0da9\u0dd2\u0dba\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf \u0d9a\u0dd2\u0dba\u0dbd\u0dcf \u0d94\u0dc4\u0dd4 \u0d9a\u0dd2\u0dc0\u0dca\u0dc0\u0dcf. \u0db8\u0dcf\u0dc3 \u0dad\u0dd4\u0db1\u0d9a\u0da7 \u0db6\u0dd9\u0dc4\u0dd9\u0dad\u0dca \u0daf\u0dd4\u0db1\u0dca\u0db1\u0dcf. \u0d92\u0dad\u0dca \u0db8\u0dc4\u0dad\u0dca\u0dad\u0dba\u0da7 \u0db8\u0dcf\u0dc0 \u0d9c\u0dd9\u0daf\u0dbb \u0dad\u0db1\u0dd2\u0dba\u0db8 \u0daf\u0dcf\u0dbd\u0dcf \u0dc0\u0dd0\u0da9\u0da7 \u0dba\u0dcf \u0d9c\u0db1\u0dca\u0db1\u0dc0\u0dad\u0dca \u0d85\u0db8\u0dcf\u0dbb\u0dd4\u0dba\u0dd2.\u0db8\u0da7 \u0dad\u0db1\u0dd2\u0dba\u0db8 \u0d9c\u0dd9\u0dba\u0d9a\u0dca \u0db8\u0dd2\u0daf\u0dd4\u0dbd\u0d9a\u0dca \u0d85\u0dad\u0dd4 \u0d9c\u0dcf\u0d9c\u0db1\u0dca\u0db1\u0dc0\u0dad\u0dca \u0db6\u0dd0\u0dbb\u0dd2 \u0dad\u0dad\u0dca\u0dad\u0dca\u0dc0\u0dd9\u0d9a\u0dba\u0dd2 \u0db8\u0db8 \u0daf\u0dd0\u0db1\u0dca \u0d89\u0db1\u0dca\u0db1\u0dda..\u0db8\u0d9c\u0dda \u0d87\u0d9c\u0da7 \u0db4\u0dab \u0db1\u0dd0\u0dc4\u0dd0. \u0d85\u0da9\u0dd4 \u0d9c\u0dcf\u0dab\u0dda \u0dbb\u0ddd\u0dc4\u0dbd\u0dd9\u0db1\u0dca \u0d91\u0daf\u0dca\u0daf\u0dd3 \u0db8\u0dcf\u0dc0 \u0d9a\u0dca\u0dbd\u0dd2\u0db1\u0dd2\u0d9a\u0dca \u0d91\u0d9a\u0d9a\u0da7\u0dc0\u0dad\u0dca \u0daf\u0dd0\u0db8\u0dca\u0db8\u0dda \u0db1\u0dd0\u0dc4\u0dd0.\n\u0d85\u0daf \u0db8\u0db8 \u0d9c\u0ddc\u0da9\u0dcf\u0d9a\u0dca \u0d85\u0dc3\u0dbb\u0dab \u0dad\u0dad\u0dca\u0dad\u0dca\u0dc0\u0dba\u0d9a\u0da7 \u0db4\u0dad\u0dca \u0dc0\u0dd4\u0dab\u0dcf. \u0db6\u0dd9\u0dc4\u0dd9\u0dad\u0dca \u0da7\u0dd2\u0d9a\u0dc0\u0dad\u0dca \u0d9c\u0db1\u0dca\u0db1 \u0db6\u0dd0\u0dbb\u0dd2 \u0dad\u0dbb\u0db8\u0da7 \u0db8\u0db8 \u0d85\u0dc3\u0dbb\u0dab\u0dba\u0dd2. \u0db8\u0dc4\u0dad\u0dca\u0dad\u0dba\u0dcf \u0db8\u0da7 \u0dc3\u0dcf\u0dad\u0dca\u0dad\u0dd4\u0dc0\u0da7 \u0d9c\u0dd9\u0daf\u0dbb \u0d89\u0db1\u0dca\u0db1 \u0db1\u0dd2\u0dc3\u0dcf \u0d85\u0db4\u0dd2 \u0dad\u0dc0\u0dad\u0dca \u0d85\u0dc3\u0dbb\u0dab\u0dc0\u0dd4\u0dab\u0dcf. \"\n\"\u0d92\u0dc0\u0d9c\u0dda\u0db8 \u0dad\u0db8\u0dba\u0dd2 \u0db8\u0db8 \u0dbb\u0ddd\u0dc4\u0dbd\u0dda \u0d89\u0daf\u0dca\u0daf\u0dd2 \u0db8\u0d82 \u0d9c\u0dd0\u0db1 \u0db1\u0dd2\u0dad\u0dbb\u0db8 \u0dc4\u0ddc\u0dba\u0dbd\u0dcf \u0db6\u0dbd\u0db4\u0dd6 \u0d85\u0db4\u0dda \u0dc4\u0dd2\u0dad\u0dc0\u0dad\u0dca \u0da9\u0ddc\u0d9a\u0dca\u0da7\u0dbb\u0dca \u0d9a\u0dd9\u0db1\u0dd9\u0d9a\u0dca \u0d89\u0db1\u0dca\u0db1\u0dc0\u0dcf \u0dc4\u0ddd\u0db8\u0dcf\u0d9c\u0db8 \u0db8\u0dd6\u0dbd\u0dd2\u0d9a \u0dbb\u0ddd\u0dc4\u0dbd\u0dda. \u0db8\u0db8 \u0d91\u0dad\u0dd4\u0db8\u0dcf\u0da7 \u0d87\u0db8\u0dad\u0dd4\u0db8\u0d9a\u0dd2\u0db1\u0dca \u0dc3\u0dca\u0dad\u0dd6\u0dad\u0dd2 \u0d9a\u0dc5\u0dcf. \u0db8\u0dd0\u0dbb\u0dd4\u0dab\u0dcf \u0d9a\u0dd2\u0dba\u0db4\u0dd4 \u0db8\u0da7 \u0d85\u0daf \u0d9c\u0dd9\u0daf\u0dbb \u0d87\u0dc0\u0dd2\u0dad\u0dca \u0da2\u0dd2\u0dc0\u0dad\u0dca \u0dc0\u0dd9\u0db1\u0dca\u0db1 \u0dc0\u0dcf\u0dc3\u0db1\u0dcf\u0dc0 \u0daf\u0dd4\u0db1\u0dca\u0db1\u0dd4 \u0dc4\u0ddd\u0db8\u0dcf\u0d9c\u0db8 \u0db8\u0dd6\u0dbd\u0dd2\u0d9a \u0dbb\u0ddd\u0dc4\u0dbd\u0dda \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0dda \u0dc3\u0dd2\u0dba\u0dbd\u0dd4\u0db8 \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba\u0da7 \u0dc3\u0dca\u0dad\u0dd4\u0dad\u0dd2 \u0d9a\u0dbb\u0db1\u0dc0\u0dcf.\n\u0db8\u0dda \u0db4\u0dd2\u0dc5\u0dd2\u0db6\u0db3 \u0d85\u0daf\u0dc4\u0dc3\u0dca \u0daf\u0dd0\u0d9a\u0dca\u0dc0\u0dd6 \u0d87\u0d9c\u0dda \u0dc3\u0dd0\u0db8\u0dd2\u0dba\u0dcf\u0dc0\u0db1 \u0dc0\u0dd2\u0db8\u0dbd\u0dc3\u0dd2\u0dbb\u0dd2 \u0d86\u0dbb\u0dd2\u0dba\u0dbb\u0dad\u0dca\u0db1 -\n\u0db8\u0da7 \u0d85\u0dc0\u0dd4\u0dbb\u0dd4\u0daf\u0dd4 44\u0d9a\u0dca \u0dc0\u0dd9\u0db1\u0dc0\u0dcf .\u0d85\u0db4\u0da7 \u0daf\u0dbb\u0dd4\u0dc0\u0ddd \u0daf\u0dd9\u0db1\u0dca\u0db1\u0dd9\u0d9a\u0dca \u0d89\u0db1\u0dca\u0db1\u0dc0\u0dcf.\u0db8\u0dda \u0db4\u0dca\u200d\u0dbb\u0dc1\u0dca\u0db1 \u0db1\u0dd2\u0dc3\u0dcf \u0d94\u0dc0\u0dd4\u0db1\u0dd4\u0dad\u0dca \u0daf\u0dd0\u0da9\u0dd2 \u0db8\u0dcf\u0db1\u0dc3\u0dd2\u0d9a \u0db4\u0dd3\u0da9\u0dcf\u0dc0\u0d9a\u0dd2\u0db1\u0dca \u0d89\u0db1\u0dca\u0db1\u0dda. \u0db8\u0db8 \u0db8\u0d9c\u0dda \u0d87\u0dc3\u0dca \u0daf\u0dd9\u0d9a\u0dd2\u0db1\u0dca \u0dc3\u0dd2\u0daf\u0dca\u0db0\u0dd2\u0dba \u0db1\u0ddc\u0daf\u0dd0\u0d9a\u0dca\u0d9a\u0dad\u0dca \u0db8\u0db8 \u0dc4\u0dd2\u0dad\u0db1\u0dc0\u0dcf \u0db8\u0dda \u0d9a\u0dad\u0dcf\u0dc0 \u0dc3\u0dd2\u0dba\u0dba\u0da7 90\u0d9a\u0dca \u0d87\u0dad\u0dca\u0dad \u0dc0\u0dd9\u0db1\u0dca\u0db1 \u0d87\u0dad\u0dd2. \u0d85\u0db4\u0dd2 \u0db8\u0dd4\u0dbd\u0dd2\u0db1\u0dca \u0db8\u0dcf\u0db0\u0dca\u200d\u0dba\u0da7 \u0db8\u0ddc\u0db1\u0dcf\u0dad\u0dca \u0d9a\u0dd2\u0dba\u0dbd\u0dcf \u0dad\u0dd2\u0db6\u0dd4\u0dab\u0dda \u0db1\u0dd0\u0dc4\u0dd0. \u0d94\u0dc0\u0dd4\u0db1\u0dca \u0dbb\u0ddd\u0dc4\u0dbd\u0dd9\u0db1\u0dca \u0d9a\u0dbb\u0dd4\u0dab\u0dd4 \u0dc3\u0ddc\u0dba\u0dcf \u0d9c\u0dd9\u0db1 \u0dbd\u0dd2\u0dba\u0db1\u0dca\u0db1 \u0d87\u0dad\u0dd2. \u0db8\u0dd4\u0dbd\u0dca \u0dbd\u0dd2\u0db4\u0dd2\u0dba \u0daf\u0dd0\u0d9a\u0dbd \u0db8\u0dcf\u0db0\u0dca\u200d\u0dba \u0d86\u0dba\u0dad\u0db1\u0dc0\u0dbd\u0dd2\u0db1\u0dca \u0db1\u0dd2\u0dc0\u0dd9\u0dc3\u0da7\u0db8 \u0d87\u0dc0\u0dd2\u0dad\u0dca \u0dad\u0db8\u0dba\u0dd2 \u0dc0\u0dd2\u0dc3\u0dca\u0dad\u0dbb \u0d85\u0dc4\u0db1\u0dca \u0dbd\u0dd2\u0dba\u0dd4\u0dc0\u0dda.\n\u0d9c\u0dd2\u0db1\u0dca\u0db1\u0d9a\u0dca \u0db1\u0dd0\u0dad\u0dd2\u0dc0 \u0daf\u0dd4\u0db8\u0d9a\u0dca \u0db1\u0d9c\u0dd2\u0db1\u0dca\u0db1\u0dda \u0db1\u0dd0\u0dad\u0dd2 \u0db1\u0dd2\u0dc3\u0dcf \u0db8\u0dd9\u0dad\u0db1 \u0db8\u0ddc\u0db1\u0dcf\u0db8 \u0dc4\u0dbb\u0dd2 \u0dc3\u0dd0\u0d9f\u0dc0\u0dd4\u0dab\u0dd4 \u0daf\u0dd9\u0dba\u0d9a\u0dca \u0d87\u0dad\u0dd2. \u0db8\u0db8 \u0d85\u0daf \u0dc0\u0dd9\u0db1\u0d9a\u0ddc\u0da7 \u0db8\u0d9c\u0dda \u0db6\u0dd2\u0dbb\u0dd2\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0dbd\u0ddc\u0d9a\u0dd4 \u0d9a\u0dd0\u0db4\u0d9a\u0dd2\u0dbb\u0dd3\u0db8\u0d9a\u0dca \u0d9a\u0dbb\u0db1\u0dc0\u0dcf.\u0db8\u0da7 \u0dbb\u0dd0\u0d9a\u0dd2\u0dba\u0dcf\u0dc0\u0da7 \u0d92 \u0db1\u0dd2\u0dc3\u0dcf \u0dba\u0db1\u0dca\u0db1 \u0db6\u0dd0\u0dc4\u0dd0. \u0dad\u0dc0\u0db8\u0dad\u0dca \u0db6\u0dd2\u0dbb\u0dd2\u0dba \u0d9c\u0dda \u0db8\u0dd4\u0dc4\u0dd4\u0dab \u0d85\u0dad \u0db4\u0dba \u0da7\u0dd2\u0d9a\u0d9a\u0dca \u0d89\u0daf\u0dd2\u0db8\u0dd2\u0dbd\u0dcf. \u0dad\u0db1\u0dd2\u0dba\u0db8 \u0dc0\u0dd0\u0da9\u0d9a\u0dca \u0d9a\u0dbb \u0d9c\u0db1\u0dca\u0db1 \u0db6\u0dd0\u0dc4\u0dd0. \u0d85\u0db4\u0dd2 \u0db8\u0dda \u0dc3\u0dd2\u0daf\u0dca\u0db0\u0dd2\u0dba\u0dd9\u0db1\u0dca \u0d9c\u0ddc\u0da9\u0dcf\u0d9a\u0dca \u0d85\u0dc3\u0dbb\u0dab \u0dc0\u0dd4\u0dab\u0dcf . \u0d91\u0d9a\u0dca\u0dad\u0dbb\u0dcf \u0dbb\u0dd6\u0db4\u0dc0\u0dcf\u0dc4\u0dd2\u0db1\u0dd3 \u0db1\u0dcf\u0dc5\u0dd2\u0d9a\u0dcf\u0dc0\u0d9a \u0d8b\u0daf\u0dd1\u0dc3\u0db1 \u0db4\u0dad\u0dca\u0dad\u0dbb \u0d9a\u0dd2\u0dba\u0dc0\u0db1 \u0dc0\u0dd0\u0da9\u0dc3\u0da7\u0dc4\u0db1\u0d9a \u0dad\u0db8\u0dba\u0dd2 \u0db8\u0db8 \u0db8\u0dd4\u0dbd\u0dd2\u0db1\u0dca\u0db8 \u0db8\u0dda \u0db1\u0dd2\u0dc0\u0dca\u0dc3\u0dca \u0d91\u0d9a \u0daf\u0dd0\u0d9a\u0dca\u0d9a\u0dda. \u0d92 \u0daf\u0dd0\u0d9a\u0dca\u0d9a \u0d9c\u0db8\u0db1\u0dca \u0db8\u0db8 \u0dba\u0dcf\u0dbd\u0dd4\u0dc0\u0dd9\u0d9a\u0dca \u0dc4\u0ddc\u0dba\u0dcf \u0d9c\u0dd9\u0db1 \u0d9c\u0dd2\u0dba\u0dcf \u0db8\u0dda \u0db1\u0dd2\u0dc0\u0dca\u0dc3\u0dca \u0d91\u0d9a \u0d9a\u0ddc\u0dc4\u0ddc\u0db8\u0daf \u0db8\u0dcf\u0db0\u0dca\u200d\u0dba\u0da7 \u0daf\u0dd9\u0db1\u0dca\u0db1\u0dda \u0d9a\u0dd2\u0dba\u0dbd\u0dcf \u0d85\u0dc4\u0d9c\u0db1\u0dca\u0db1. \u0d91\u0dad\u0d9a\u0ddc\u0da7\u0dba\u0dd2 \u0daf\u0db1\u0dca\u0db1\u0dda \u0db8\u0dda \u0d85\u0db4\u0dda\u0db8 \u0db1\u0dd2\u0dc0\u0dca\u0dc3\u0dca \u0d91\u0d9a \u0d9a\u0dd2\u0dba\u0dbd. \u0d89\u0db1\u0dca \u0db4\u0dc3\u0dca\u0dc3\u0dda \u0d9c\u0ddc\u0da9\u0d9a\u0dca \u0db8\u0dcf\u0db0\u0dca\u200d\u0dba \u0d86\u0dba\u0dad\u0db1\u0dc0\u0dbd\u0dd2\u0db1\u0dca \u0d86\u0dc0\u0dcf \u0db8\u0dda \u0d9c\u0dd0\u0db1 \u0d85\u0dc4\u0db1\u0dca\u0db1..\"\n\u0dc4\u0ddd\u0db8\u0dcf\u0d9c\u0db8 \u0db8\u0dd6\u0dbd\u0dd2\u0d9a \u0dbb\u0ddd\u0dc4\u0dbd\u0dd9\u0db1\u0dca \u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0db8\u0dc3\u0dd6 \u0d85\u0dc0\u0dc3\u0dca\u0dae\u0dcf\u0dc0\u0dda \u0d91\u0db8 \u0dc0\u0dcf\u0da7\u0dca\u0da7\u0dd4\u0dc0 \u0db7\u0dcf\u0dbb\u0dc0 \u0dc3\u0dd2\u0da7\u0dd2\n\u0dc1\u0dbd\u0dca\u200d\u0dba \u0dc0\u0ddb\u0daf\u0dca\u200d\u0dba \u0db0\u0db8\u0dca\u0db8\u0dd2\u0d9a \u0dc0\u0dd2\u0d9a\u0dca\u200d\u0dbb\u0db8\u0dc3\u0dda\u0d9a\u0dbb \u0db8\u0dc4\u0dad\u0dcf -\n\" \u0db8\u0dda \u0dbd\u0dd9\u0da9\u0dcf \u0db8\u0d9c\u0dda \u0dba\u0da7\u0dad\u0dda\u0dad\u0db8\u0dba\u0dd2 \u0dc4\u0dd2\u0da7\u0dd2\u0dba\u0dda. \u0d86\u0dc3\u0dcf\u0db0\u0db1\u0dba\u0d9a\u0dca \u0dad\u0dd2\u0db6\u0dd2\u0dbd\u0dcf \u0d85\u0db4\u0dd2 \u0d92\u0d9a\u0da7 \u0dad\u0db8\u0dba\u0dd2 \u0db6\u0dd9\u0dc4\u0dd9\u0dad\u0dca \u0dc0\u0dd2\u0daf\u0dca\u0daf\u0dda. \u0d92 \u0db6\u0dd9\u0dc4\u0dd9\u0dad\u0da7 \u0d86\u0dc3\u0dcf\u0daf\u0db1 \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0d87\u0dad\u0dd2 \u0dc0\u0dd9\u0dbd\u0dcf \u0d8a\u0da7 \u0db4\u0dc3\u0dca\u0dc3\u0dda \u0dbd\u0dd9\u0da9\u0dcf \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0da7 \u0daf\u0dd0\u0db8\u0dca\u0db8\u0dcf. \u0db6\u0dbb\u0db4\u0dad\u0dbd \u0dad\u0dad\u0dca\u0dad\u0dca\u0dc0\u0dba\u0d9a \u0dc4\u0dd2\u0da7\u0dd2\u0dba\u0dda . \u0d89\u0db1\u0dca \u0db4\u0dc3\u0dca\u0dc3\u0dda \u0dbd\u0dd9\u0da9\u0dcf\u0dc0 \u0dbb\u0ddd\u0d9c\u0dd2\u0dba\u0dcf\u0dc0 \u0dc3\u0db8\u0dca\u0db4\u0dd6\u0dbb\u0dca \u0dab\u0dba\u0dd9\u0db1\u0dca \u0dc3\u0dd4\u0dc0 \u0dc0\u0dd9\u0dbd\u0dcf \u0dbd\u0dd9\u0da9\u0dcf\u0dc0 \u0dc0\u0dcf\u0da7\u0dca\u0da7\u0dd4\u0dc0\u0da7 \u0d9c\u0dd9\u0db1\u0dcf\u0dc0\u0dcf. \u0dc0\u0dcf\u0da7\u0dca\u0da7\u0dd4\u0dc0\u0dda \u0daf\u0dc0\u0dc3\u0dca 2-3\u0d9a\u0dca \u0d89\u0daf\u0dbd\u0dcf \u0dad\u0db8\u0dba\u0dd2 \u0da7\u0dd2\u0d9a\u0da7\u0dca \u0d9a\u0dd0\u0db4\u0dd4\u0dc0\u0dda. \u0d9a\u0dd2\u0dc3\u0dd2\u0db8 \u0dc0\u0dd9\u0dbd\u0dcf\u0dc0\u0d9a \u0db8\u0dda \u0dbd\u0dd9\u0da9\u0dcf\u0da7 \u0db8\u0ddd\u0da0\u0dbb\u0dd2\u0dba \u0db4\u0dd0\u0dad\u0dca\u0dad\u0da7\u0dc0\u0dad\u0dca \u0dba\u0db1\u0dca\u0db1 \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0d9a\u0dca \u0dad\u0dd2\u0db6\u0dd4\u0db1\u0dda \u0db1\u0dd0\u0dc4\u0dd0. \u0d85\u0dba\u0dd2. \u0dc3\u0dd3. \u0dba\u0dd6. \u0d91\u0d9a\u0da7 \u0d9c\u0dd9\u0db1\u0dcf\u0dc0 \u0d91\u0d9a \u0db8\u0ddd\u0da0\u0dbb\u0dd2\u0dba\u0da7 \u0d9c\u0dd9\u0db1\u0dcf\u0dc0 \u0d9a\u0dd2\u0dba\u0dbd\u0dcf \u0d9a\u0dd2\u0dba\u0db1 \u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db4\u0dd6\u0dbb\u0dca\u0dab \u0d85\u0dc3\u0dad\u0dca\u200d\u0dba\u0d9a\u0dca. \u0dbd\u0dd9\u0da9\u0dcf \u0db8\u0ddd\u0da0\u0dbb\u0dd2\u0dba\u0da7 \u0daf\u0dd0\u0db8\u0dca\u0db8\u0dcf \u0d9a\u0dd2\u0dba\u0db1\u0dca\u0db1 \u0d9a\u0dd2\u0dc3\u0dd2\u0db8 \u0dc4\u0dda\u0dad\u0dd4\u0dc0\u0d9a\u0dca \u0db1\u0dd0\u0dc4\u0dd0. \u0d85\u0db4\u0dd2\u0da7\u0dad\u0dca \u0dc4\u0dd2\u0dad\u0dcf\u0d9c\u0db1\u0dca\u0db1 \u0db6\u0dd0\u0dc4\u0dd0 \u0dc3\u0db8\u0dc4\u0dbb \u0db8\u0dcf\u0db0\u0dca\u200d\u0dba\u0dba \u0db8\u0dd9\u0dc4\u0dd9\u0db8 \u0dc0\u0dcf\u0dbb\u0dca \u0dad\u0dcf \u0d9a\u0dc5\u0dda \u0d87\u0dba\u0dd2 \u0d9a\u0dd2\u0dba\u0dbd\u0dcf. \u0db8\u0dda \u0dc0\u0dd2\u0dc3\u0dca\u0dad\u0dbb\u0dda \u0db4\u0dad\u0dca\u0dad\u0dbb \u0d9a\u0dd2\u0dc4\u0dd2\u0db4\u0dba\u0d9a\u0db8 \u0daf\u0dd0\u0db8\u0dd3\u0db8 \u0dc4\u0dbb\u0dd2\u0db8 \u0d85\u0dc3\u0dcf\u0db0\u0dcf\u0dbb\u0dab\u0dba\u0dd2. \u0d85\u0db4\u0dda \u0dbb\u0ddd\u0dc4\u0dbd\u0da7\u0dad\u0dca \u0dc4\u0dbb\u0dd2 \u0db1\u0dd0\u0dc4\u0dd0. \u0d92 \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0db8\u0dca\u0db4\u0dd4\u0dbb\u0dca\u0dab \u0dc0\u0dd0\u0dbb\u0dd0\u0daf\u0dd2\u0dba\u0dd2 \u0d9a\u0dd2\u0dba\u0dbd\u0dcf \u0dad\u0db8\u0dba\u0dd2 \u0d85\u0db4\u0da7 \u0d9a\u0dd2\u0dba\u0db1\u0dca\u0db1 \u0dc0\u0dd9\u0db1\u0dca\u0db1\u0dda .....\"\n\u0dc1\u0dbd\u0dca\u200d\u0dba \u0dc0\u0ddb\u0daf\u0dca\u200d\u0dba \u0d85\u0dbb\u0dd4\u0db1\u0da2\u0dd2\u0dad\u0dca \u0db4\u0dd3\u0dbb\u0dd2\u0dc3\u0dca \u0db8\u0dc4\u0dad\u0dcf -\n\" \u0db8\u0dd9\u0db8 \u0dbb\u0ddd\u0dc4\u0dbd\u0dda \u0dc1\u0dbd\u0dca\u200d\u0dba \u0dc0\u0ddb\u0daf\u0dca\u200d\u0dba\u0dc0\u0dbb\u0dd4 \u0daf\u0dd9\u0daf\u0dd9\u0db1\u0dd9\u0d9a\u0dca \u0d89\u0db1\u0dca\u0db1\u0dc0\u0dcf. \u0db8\u0dda \u0dbb\u0ddd\u0d9c\u0dd2\u0dba\u0dcf \u0dbb\u0ddd\u0dc4\u0dbd\u0da7 \u0d87\u0dad\u0dd4\u0dc5\u0dad\u0dca \u0d9a\u0dc5\u0dda \u0db8\u0dd0\u0dba\u0dd213 \u0dc0\u0dd9\u0db1\u0dd2\u0daf\u0dcf \u0db6\u0da9\u0dda \u0d9a\u0dd0\u0d9a\u0dca\u0d9a\u0dd4\u0db8\u0d9a\u0dca \u0d91\u0d9a\u0dca\u0d9a .\u0db8\u0db8 \u0daf\u0db1\u0dca\u0db1\u0dcf \u0dad\u0dbb\u0db8\u0dd2\u0db1\u0dca \u0d89\u0dbb\u0dd2\u0daf\u0dcf \u0daf\u0dc0\u0dc3\u0d9a\u0dca . \u0d91\u0daf\u0dcf \u0db8\u0d9c\u0dda \u0db4\u0dd0\u0dad\u0dca\u0dad \u0db1\u0dd9\u0dc0\u0dd9\u0dba\u0dd2 \u0d85\u0db1\u0dd9\u0d9a\u0dca \u0dc0\u0ddb\u0daf\u0dca\u200d\u0dba\u0dc0\u0dbb\u0dba\u0dcf\u0d9c\u0dda \u0dc0\u0dcf\u0da7\u0dca\u0da7\u0dd4\u0dc0\u0da7 \u0dbb\u0ddd\u0d9c\u0dd3\u0db1\u0dca \u0d87\u0dad\u0dd4\u0dc5\u0dad\u0dca \u0d9a\u0dbb\u0db1 \u0daf\u0dc0\u0dc3\u0dba\u0dd2. \u0dc0\u0ddb\u0daf\u0dca\u200d\u0dba \u0db8\u0dab\u0dca\u0da9\u0dbd\u0dba \u0dc3\u0dd0\u0d9a \u0d9a\u0dbb\u0dbd\u0dcf \u0dad\u0dd2\u0db6\u0dd4\u0dab\u0dcf \u0dbb\u0ddd\u0d9c\u0dd2\u0dba\u0dcf \u0d87\u0db4\u0dd9\u0db1\u0dca\u0da9\u0dd2\u0dc3\u0dba\u0dd2\u0dc3\u0dca \u0d9a\u0dd2\u0dba\u0db1 \u0dbb\u0ddd\u0d9c\u0dd3 \u0dad\u0dad\u0dca\u0dad\u0dca\u0dc0\u0dba\u0dd9\u0db1\u0dca \u0db4\u0dc3\u0dd4 \u0dc0\u0dd9\u0db1 \u0db6\u0dc0\u0da7. \u0d91\u0dba \u0dc3\u0dd2\u0dba\u0dba\u0da7 \u0dc3\u0dd2\u0dba\u0dba\u0d9a\u0dca \u0dad\u0dc4\u0dc0\u0dd4\u0dbb\u0dd4 \u0d9a\u0dd2\u0dbb\u0dd3\u0db8\u0da7 \u0dad\u0dc0\u0dad\u0dca \u0db4\u0dbb\u0dd3\u0d9a\u0dca\u0dc2\u0dab \u0d9a\u0dd2\u0dbb\u0dd3\u0db8\u0da7 \u0d85\u0dc0\u0dc1\u0dca\u200d\u0dba \u0db6\u0dc0\u0dad\u0dca. \u0d89\u0dad\u0dd2\u0db1\u0dca \u0d92 \u0d85\u0dc0\u0dc3\u0dca\u0dae\u0dcf\u0dc0\u0dda\u0daf\u0dd3 \u0dad\u0dd3\u0dbb\u0dab\u0dba \u0d9a\u0dbb\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0db4\u0dca\u200d\u0dbb\u0dad\u0dd2\u0da2\u0dd3\u0dc0\u0d9a \u0d96\u0dc2\u0db0\u0dba \u0daf\u0dd9\u0db1 \u0d9a\u0ddc\u0da7 \u0d9a\u0dd9\u0dad\u0dbb\u0ddd\u0d9a\u0dca\u0da7\u0dd2\u0db1\u0dca \u0d9a\u0dd2\u0dba\u0db1 \u0d87\u0db1\u0dca\u0da7\u0dd2\u0db6\u0dba\u0ddd\u0da7\u0dd2\u0d9a\u0dca \u0d91\u0d9a \u0dad\u0db8\u0dba\u0dd2 \u0dbd\u0dd9\u0da9\u0dcf\u0da7 \u0daf\u0dd3\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dda.\"\n\" \u0dc3\u0dcf\u0db8\u0dcf\u0db1\u0dca\u200d\u0dba\u0dba\u0dd9\u0db1\u0dca \u0db8\u0dda \u0d9a\u0dd9\u0dad\u0dbb\u0ddd\u0d9a\u0dca\u0da7\u0dd2\u0db1\u0dca \u0d9a\u0dd2\u0dba\u0db1 \u0db6\u0dd9\u0dc4\u0dd9\u0dad \u0daf\u0dd9\u0db1\u0d9a\u0ddc\u0da7 \u0d85\u0dc3\u0dcf\u0dad\u0dca\u0db8\u0dd2\u0d9a\u0dad\u0dcf \u0dad\u0dd2\u0dba\u0dd9\u0db1\u0dc0\u0daf \u0d9a\u0dd2\u0dba\u0dbd\u0dcf \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8\u0dda \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0d9a\u0dca\n\u0db1\u0dd0\u0dc4\u0dd0 \u0dad\u0dc0\u0db8. \u0db8\u0dd9\u0db8 \u0d87\u0db1\u0dca\u0da7\u0dd2\u0db6\u0dba\u0ddd\u0da7\u0dd2\u0d9a\u0dca \u0d91\u0d9a \u0dc4\u0dd9\u0db3 \u0db1\u0dd2\u0dbd\u0db0\u0dcf\u0dbb\u0dd2\u0db1\u0dd2\u0dba\u0d9a \u0dc0\u0dd2\u0dc3\u0dd2\u0db1\u0dca \u0daf\u0dd3\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0dc0\u0ddb\u0daf\u0dca\u200d\u0dba\u0dc0\u0dbb\u0dba\u0dcf \u0d85\u0db1\u0dd4\u0db8\u0dad \u0d9a\u0dc5\u0dcf\u0da7 \u0db4\u0dc3\u0dca\u0dc3\u0dda...\u0db7\u0db1\u0dca \u0db4\u0dc3\u0dd4 \u0db8\u0dd9\u0db8 \u0dbb\u0ddd\u0d9c\u0dd2\u0dba\u0dcf\u0da7 \u0dba\u0db8\u0dca \u0d86\u0dc3\u0dcf\u0daf\u0db1 \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0d87\u0dad\u0dd2 \u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0d92\u0d9a \u0db8\u0dcf\u0dbb\u0dcf\u0db1\u0dca\u0dad\u0dd2\u0d9a\u0dba\u0dd2 .\u0d92 \u0d85\u0dc0\u0dc3\u0dca\u0dae\u0dcf\u0dc0\u0dda \u0dbb\u0ddd\u0d9c\u0dd2\u0dba\u0dcf\u0d9c\u0dda \u0db4\u0dd9\u0dc2\u0dbb\u0dca \u0d85\u0da9\u0dd4 \u0dc0\u0dd9\u0dbd\u0dcf , \u0db1\u0dcf\u0da9\u0dd2 \u0dc0\u0dd0\u0da7\u0dd3\u0db8\u0dda \u0dc0\u0dda\u0d9c\u0dba \u0dc0\u0dda\u0d9c\u0dc0\u0dad\u0dca \u0dc0\u0dd9\u0dbd\u0dcf..\u0dc3\u0dd2\u0dc4\u0dd2\u0dba \u0db1\u0dd0\u0dad\u0dd2\u0dc0\u0dd9\u0db1 \u0dad\u0dad\u0dca\u0dad\u0dca\u0dc0\u0dba\u0da7 \u0dc4\u0dcf \u0dc4\u0dd8\u0daf \u0dc0\u0dc3\u0dca\u0dad\u0dd4\u0dc0 \u0d87\u0dab\u0dc4\u0dd2\u0da7\u0dd2\u0db1 \u0dad\u0dad\u0dca\u0dad\u0dca\u0dc0\u0dba\u0da7 \u0dbb\u0ddd\u0d9c\u0dd2\u0dba\u0dcf \u0db4\u0dad\u0dca \u0dc0\u0dd9\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0d91\u0dc4\u0dd9\u0db8 \u0db4\u0dad\u0dca\u0dc0\u0dd3 \u0d9c\u0dd9\u0db1 \u0dba\u0db1 \u0d9a\u0ddc\u0da7 \u0db8\u0dda \u0d85\u0db1\u0dca\u0da7\u0dd2\u0db6\u0dba\u0ddd\u0da7\u0dd2\u0d9a\u0dca \u0d91\u0d9a \u0dbb\u0ddd\u0d9c\u0dd2\u0dba\u0dcf\u0da7 \u0daf\u0dd3\u0db4\u0dd4 \u0dc4\u0dd9\u0db3 \u0db1\u0dd2\u0dbd\u0db0\u0dcf\u0dbb\u0dd2\u0db1\u0dd2\u0dba \u0dc0\u0dcf\u0da7\u0dca\u0da7\u0dd4\u0dc0\u0dda \u0d89\u0dad\u0dcf \u0dc0\u0dda\u0d9c\u0dc0\u0dad\u0dca\u0dc0 \u0d9a\u0dd1\u0d9c\u0dc3\u0dcf \u0dbb\u0ddd\u0dc4\u0dbd\u0dca \u0d9a\u0dcf\u0dbb\u0dca \u0dba \u0db8\u0dab\u0dca\u0da9\u0dbd\u0dba \u0d9c\u0dd9\u0db1\u0dca\u0dc0\u0dcf \u0dbb\u0ddd\u0d9c\u0dd2\u0dba\u0dcf\u0da7 \u0dc3\u0dd2\u0dba\u0dbd\u0dd4 \u0db4\u0dca\u200d\u0dbb\u0dad\u0dd2\u0d9a\u0dcf\u0dbb \u0d9a\u0dbb\u0db1 \u0d85\u0dad\u0dbb \u0dc4\u0dcf\u0da7\u0dca \u0db8\u0dc3\u0dcf\u0da2\u0dca \u0d91\u0d9a \u0db8\u0dda \u0dbb\u0ddd\u0d9c\u0dd2\u0dba\u0dcf\u0da7 \u0daf\u0dd3\u0dbd\u0dcf...\u0db8\u0dda \u0dc2\u0ddd\u0d9a\u0dca \u0d91\u0d9a\u0da7 \u0dbd\u0dd9\u0da9\u0dcf \u0dc0\u0dd2\u0db1\u0dcf\u0da9\u0dd2 \u0d9a\u0dd2\u0dc4\u0dd2\u0db4\u0dba\u0d9a\u0dd2\u0db1\u0dca \u0db8\u0dd0\u0dbb\u0dd9\u0db1\u0dca\u0db1 \u0dc0\u0dd4\u0dab\u0dad\u0dca \u0db4\u0dd4\u0dc5\u0dd4\u0dc0\u0db1\u0dca ...\"\n\" \u0db8\u0dda \u0dbb\u0ddd\u0d9c\u0dd2\u0dba\u0dcf\u0da7 \u0dc4\u0dd4\u0dc3\u0dca\u0db8 \u0d9c\u0dd0\u0db1\u0dd3\u0db8\u0dda \u0d85\u0db4\u0dc4\u0dc3\u0dd4\u0dad\u0dcf\u0dc0 \u0d9a\u0dca \u0d87\u0dad\u0dd2\u0dc0\u0dd9\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf.\u0db8\u0dda \u0db8\u0ddc\u0dc4\u0ddc\u0dad\u0dda\u0db8 \u0d9a\u0dd8\u0dad\u0dd3\u0db8 \u0dc3\u0dca\u0dc0\u0dc3\u0db1\u0dba \u0daf\u0dd9\u0db1\u0dca\u0db1 \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba \u0db4\u0da7\u0db1\u0dca \u0d85\u0dbb\u0db1\u0dca \u0dad\u0dd2\u0db6\u0dd4\u0dab\u0dcf.\u0d91\u0dba \u0dc3\u0dd1\u0dc4\u0dd9\u0db1\u0dca\u0db1 \u0db6\u0dbb\u0db4\u0dad\u0dbd \u0dc3\u0dd2\u0daf\u0dca\u0db0\u0dd2\u0dba\u0d9a\u0dca. \u0dc3\u0db8\u0dc4\u0dbb \u0dc0\u0dd9\u0dbd\u0dcf\u0dc0\u0da7 \u0d89\u0dbd \u0d87\u0da7 \u0dc0\u0dd4\u0db1\u0dad\u0dca \u0d9a\u0dd0\u0da9\u0dd9\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0db8\u0dda\n\u0dbb\u0ddd\u0d9c\u0dd2\u0dba\u0dcf\u0d9c\u0dda \u0d89\u0dbd \u0d87\u0da7 \u0d9a\u0dd0\u0da9\u0dd4\u0dab\u0dd4 \u0db6\u0dc0\u0da7 \u0dbd\u0d9a\u0dca\u0dc2\u0dab \u0db1\u0dd0\u0dc4\u0dd0. \u0db1\u0db8\u0dd4\u0dad\u0dca..\u0d87\u0dba\u0da7 \u0d92 \u0db8\u0dc3\u0dcf\u0da2\u0dca \u0d91\u0d9a\u0dd9\u0db1\u0dca \u0d87\u0d9c \u0dad\u0dbd\u0dbd\u0dcf \u0dc0\u0d9c\u0dda \u0dc3\u0dca\u0dc0\u0db7\u0dcf\u0dc0\u0dba\u0d9a\u0dca \u0dad\u0dd2\u0dba\u0dd9\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca..\"\n\u0da9\u0ddc\u0d9a\u0dca\u0da7\u0dbb\u0dca \u0dbd\u0dcf \u0db1\u0dbb\u0dca \u0dc3\u0dca\u0dbd \u0d85\u0dba\u0dd2. \u0dc3\u0dd3. \u0dba\u0dd6. \u0d91\u0d9a\u0da7 \u0d9c\u0dd9\u0db1\u0dd2\u0da0\u0dca\u0da0 \u0dbd\u0dd9\u0da9\u0dcf\u0dc0 \u0db8\u0ddd\u0da0\u0dbb\u0dd2\u0dba\u0da7 \u0d9c\u0dd9\u0db1\u0dd2\u0da0\u0dca\u0da0 \u0d9a\u0dd2\u0dba\u0db1\u0dca\u0db1\u0dda \u0db6\u0dcf\u0d9c\u0dd9\u0da7 \u0daf\u0dd0\u0db1\u0dd4\u0db8 \u0dad\u0dd2\u0dba\u0dd9\u0db1 \u0d9a\u0dd9\u0db1\u0dd9\u0d9a\u0dca.\n\u0dc0\u0dbb\u0daf\u0d9a\u0dca \u0dad\u0dd2\u0dba\u0dd9\u0db1\u0dc0\u0db1\u0db8\u0dca \u0daf\u0dd0\u0db8\u0dca\u0db8\u0da7 \u0d9a\u0db8\u0d9a\u0dca \u0db1\u0dd0\u0dc4\u0dd0. \u0db8\u0dda \u0dbb\u0ddd\u0d9c\u0dd2\u0dba\u0dcf \u0db4\u0dd0\u0db8\u0dd2\u0dab\u0dd2\u0dbd\u0dca\u0dbd\u0d9a\u0dca\u0dc0\u0dad\u0dca \u0d9a\u0dbb\u0dbd\u0dcf \u0db1\u0dd0\u0dc4\u0dd0\u0db1\u0dda \u0db8\u0dda \u0dc0\u0dd9\u0db1\u0d9a\u0db8\u0dca. \u0db1\u0dd2\u0dc0\u0dca\u0dc3\u0dca\u0dc0\u0dbd\u0dd2\u0db1\u0dca \u0dad\u0db8\u0dba\u0dd2 \u0db8\u0dda \u0dc3\u0dd2\u0daf\u0dca\u0db0\u0dd2\u0dba \u0db8\u0db8\u0dad\u0dca \u0daf\u0dd0\u0db1 \u0d9c\u0dad\u0dca\u0dad\u0dda. \u0db8\u0dda\u0dc0\u0d9c\u0dda \u0dc0\u0dd0\u0dbb\u0daf\u0dd2 \u0db1\u0dd2\u0dc0\u0dca\u0dc3\u0dca \u0db4\u0dad\u0dca\u0dad\u0dbb\u0dc0\u0dbd \u0d9c\u0dd2\u0dba\u0dcf\u0db8 \u0d85\u0db4\u0dda \u0dbb\u0ddd\u0dc4\u0dbd\u0dca \u0d9a\u0dcf\u0dbb\u0dca\u0dba\u0db8\u0dab\u0dca\u0da9\u0dbd\u0dba\u0da7\u0dad\u0dca \u0db8\u0dda\u0d9a \u0db6\u0dbd\u0db4\u0dcf\u0db1\u0dc0\u0dcf. \u0d85\u0db0\u0dd2\u0d9a\u0dcf\u0dbb\u0dd3 \u0dad\u0dd4\u0db8\u0dd2\u0dba\u0dad\u0dca \u0d85\u0db4\u0dc4\u0dc3\u0dd4\u0dad\u0dcf\u0dc0\u0da7 \u0db4\u0dad\u0dca \u0dc0\u0dd9\u0db1\u0dc0\u0dcf.\n\u0db8\u0dd9\u0db8 \u0d85\u0dc0\u0dc3\u0dca\u0dae\u0dcf\u0dc0 \u0dc3\u0db3\u0dc4\u0dcf \u0dc1\u0dbd\u0dca\u200d\u0dba \u0dc0\u0ddb\u0daf\u0dca\u200d\u0dba \u0d85\u0dbb\u0dd4\u0db1\u0da2\u0dd2\u0dad\u0dca \u0db4\u0dd3\u0dbb\u0dd2\u0dc3\u0dca , \u0dc1\u0dbd\u0dca\u200d\u0dba \u0dc0\u0ddb\u0daf\u0dca\u200d\u0dba \u0db0\u0db8\u0dca\u0db8\u0dd2\u0d9a \u0dc0\u0dd2\u0d9a\u0dca\u200d\u0dbb\u0db8\u0dc3\u0dda\u0d9a\u0dbb , \u0dc0\u0ddb\u0daf\u0dca\u200d\u0dba \u0db0\u0db1\u0dd4\u0d9a \u0db4\u0daf\u0dca\u0db8\u0dbb\u0dcf\u0da2\u0dca , \u0dc0\u0ddb\u0daf\u0dca\u200d\u0dba \u0db1\u0daf\u0dd3\u0d9a\u0dcf \u0dc3\u0db1\u0dca\u0daf\u0db1\u0dcf\u0dba\u0d9a , \u0dba\u0db1 \u0dc0\u0ddb\u0daf\u0dca\u200d\u0dba\u0dc0\u0dbb\u0dd4 \u0d87\u0dad\u0dd4\u0dc5\u0dd4 \" \u0db4\u0dca\u200d\u0dbb\u0db0\u0dcf\u0db1 \u0dc0\u0dd2\u0dc1\u0dda\u0dc2 \u0dc1\u0dca\u200d\u0dbb\u0dda\u0dab\u0dd2\u0dba\u0dda \u0dc4\u0dd9\u0daf \u0db1\u0dd2\u0dbd\u0db0\u0dcf\u0dbb\u0dd2\u0db1\u0dd3 \u0d91\u0da0\u0dca, \u0d91\u0db8\u0dca \u0dc1\u0dd2\u0dbb\u0ddd\u0db8\u0dcf, \u0dc4\u0dd9\u0daf \u0db1\u0dd2\u0dbd\u0db0\u0dcf\u0dbb\u0dd2\u0db1\u0dd3 \u0dc4\u0dcf \u0d91\u0dc3\u0dca , \u0d9a\u0dda , \u0d91\u0db8\u0dca \u0da2\u0dba\u0dc3\u0dda\u0db1 \u0dba\u0db1 \u0dbb\u0ddd\u0dc4\u0dbd\u0dda \u0db8\u0dc4\u0dad\u0dca\u0db8 \u0db8\u0dc4\u0dad\u0dca\u0db8\u0dd3\u0dc4\u0dd6 \u0dc3\u0dc4\u0db7\u0dcf\u0d9c\u0dd3 \u0dc0\u0dd6\u0dc4.\n\u0db4\u0dca\u200d\u0dbb\u0dd2\u0dba\u0d82\u0d9c\u0dd2 \u0da2\u0dba\u0dc3\u0dd2\u0d82\u0dc4\u0d9c\u0ddc\u0da9\u0d9c\u0db8 \u0dc3\u0db8\u0dd6\u0dc4\n\u0db6\u0da7\u0dc4\u0dd2\u0dbb\u0dbb\u0ddc\u0d9c\u0dca\u0dba\u0dcf \u0db8\u0ddc\u0da0\u0dbb\u0dd2\u0dba\u0da7 \u0daf\u0dd0\u0db8\u0dca\u0db8\u0dcf \u0d9a\u0dd2\u0dba\u0db1\u0dbd\u0d9a\u0dad\u0dcf\u0dc0 \u0dc0\u0dd2\u0dba \u0db1\u0ddc\u0dc4\u0dd0\u0d9a\u0dca\u0d9a\u0d9a\u0dca.No antibiotic called \u0d9a\u0dd9\u0dad\u0dbb\u0ddc\u0d9a\u0dca\u0da7\u0dd2\u0db1\u0dca "},
{"author(s)": "", "article": "Thursday, \u0da2\u0dd4\u0db1\u0dd2 14, 2018 - 15:14\u0d85\u0dad\u0db1 \u0db8\u0dd9\u0dad\u0db1 Gossip\u0d89\u0db1\u0dca\u0daf\u0dd2\u0dba\u0dcf\u0dc0\u0dda \u0da2\u0db1\u0db4\u0dca\u200d\u0dbb\u0dd2\u0dba \u0dbb\u0dd6\u0db4\u0dc0\u0dcf\u0dc4\u0dd2\u0db1\u0dd3 \u0db1\u0dd2\u0dc5\u0dd2\u0dba\u0d9a\u0dca \u0dc0\u0db1 \u0dc3\u0dcf\u0dbb\u0dcf \u0d9b\u0dcf\u0db1\u0dca\u0d9c\u0dda \u0db1\u0dd2\u0dbb\u0dd4\u0dc0\u0dad\u0dca \u0da1\u0dcf\u0dba\u0dcf\u0dbb\u0dd6\u0db4\u0dba\u0d9a\u0dca \u0db8\u0dda\u0dc0\u0db1 \u0dc0\u0dd2\u0da7 \u0d89\u0dad\u0dcf \u0daf\u0dd0\u0da9\u0dd2 \u0dbd\u0dd9\u0dc3 \u0dc3\u0db8\u0dcf\u0da2 \u0db8\u0dcf\u0db0\u0dca\u200d\u0dba \u0dad\u0dd4\u0dc5 \u0dc4\u0dd4\u0dc0\u0db8\u0dcf\u0dbb\u0dd4 \u0dc0\u0dd9\u0db8\u0dd2\u0db1\u0dca \u0db4\u0dc0\u0dad\u0dd3.\n\u0d91\u0db8 \u0da1\u0dcf\u0dba\u0dcf\u0dbb\u0dd6\u0db4\u0dba \u0d87\u0dba \u0db1\u0dd2\u0dbb\u0dd4\u0dc0\u0dad\u0dd2\u0db1\u0dca \u0db1\u0dcf\u0db1 \u0d9a\u0dcf\u0db8\u0dbb\u0dba\u0d9a \u0db6\u0dda\u0dc3\u0db8\u0d9a\u0dca \u0dad\u0dd4\u0dc5 \u0dc3\u0dd2\u0da7\u0dd2\u0dba\u0daf\u0dd3 \u0dbd\u0db6\u0dcf \u0d9c\u0dad\u0dca \u0dc0\u0dd3\u0da9\u0dd2\u0dba\u0ddd\u0dc0\u0d9a\u0dd2\u0db1\u0dca \u0d9c\u0dd9\u0db1 \u0d87\u0dad\u0dd2 \u0da1\u0dcf\u0dba\u0dcf\u0dbb\u0dd6\u0db4\u0dba\u0d9a\u0dd2.\n\u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0da7\u0dba\u0dd2\u0db8\u0dca\u0dc3\u0dca \u0d94\u0dc6\u0dca \u0d89\u0db1\u0dca\u0daf\u0dd2\u0dba\u0dcf \u0dc0\u0dd9\u0db6\u0dca \u0d85\u0da9\u0dc0\u0dd2\u0dba \u0dc0\u0dcf\u0dbb\u0dca\u0dad\u0dcf \u0d9a\u0dbb \u0d87\u0dad\u0dca\u0dad\u0dda \u0dc3\u0dcf\u0dbb\u0dcf \u0d9b\u0dcf\u0db1\u0dca\u0d9c\u0dda \u0db1\u0dd0\u0d9c\u0dab\u0dd2\u0dba \u0dc0\u0db1 \u0d86\u0dbb\u0dca\u0dba\u0dcf\u0d9c\u0dda \u0d85\u0dad\u0dd2\u0db1\u0dca \u0d89\u0db1\u0dca\u0dc3\u0dca\u0da7\u0dbb\u0dca\u0d9c\u0dca\u200d\u0dbb\u0dd1\u0db8\u0dca \u0db4\u0dd2\u0da7\u0dd4\u0dc0\u0da7 \u0d85\u0daf\u0dcf\u0dc5 \u0da1\u0dcf\u0dba\u0dcf\u0dbb\u0dd6\u0db4 \u0dba\u0ddc\u0db8\u0dd4 \u0dc0\u0dd3 \u0d87\u0dad\u0dd2 \u0db6\u0dc0\u0dba.\n\u0db1\u0db8\u0dd4\u0dad\u0dca \u0d91\u0dba \u0db8\u0dd2\u0db1\u0dd2\u0dad\u0dca\u0dad\u0dd4 \u0d9a\u0dd2\u0dc4\u0dd2\u0db4\u0dba\u0d9a\u0dca \u0dad\u0dd4\u0dc5 \u0d89\u0dc0\u0dad\u0dca \u0d9a\u0dd2\u0dbb\u0dd3\u0db8\u0da7 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0daf \u0d9a\u0dd2\u0dc3\u0dd2\u0dc0\u0dd9\u0d9a\u0dd4 \u0dc0\u0dd2\u0dc3\u0dd2\u0db1\u0dca \u0d91\u0dc4\u0dd2 \u0db4\u0dd2\u0db1\u0dca\u0dad\u0dd6\u0dbb \u0d9a\u0dd2\u0dc4\u0dd2\u0db4\u0dba\u0d9a\u0dca \u0d9c\u0dd9\u0db1 \u0db4\u0dc3\u0dd4\u0dc0 \u0d92\u0dc0\u0dcf \u0dc3\u0db8\u0dcf\u0da2 \u0db8\u0dcf\u0db0\u0dca\u200d\u0dba \u0d94\u0dc3\u0dca\u0dc3\u0dda \u0db4\u0dca\u200d\u0dbb\u0da0\u0dcf\u0dbb\u0dba \u0d9a\u0dbb \u0dad\u0dd2\u0db6\u0dda.\n\u0dc3\u0dcf\u0dbb\u0dcf \u0d9b\u0dcf\u0db1\u0dca \u0db4\u0dc0\u0dd4\u0dd9\u0dbd\u0dca \u0d8b\u0daf\u0dc0\u0dd2\u0dba \u0dc3\u0db8\u0d9f \u0db1\u0dd2\u0dc0\u0dcf\u0da9\u0dd4\u0dc0\u0d9a\u0dca \u0d9c\u0dad \u0d9a\u0dd2\u0dbb\u0dd3\u0db8 \u0dc3\u0daf\u0dc4\u0dcf \u0da0\u0dcf\u0dbb\u0dd2\u0d9a\u0dcf\u0dc0\u0d9a\u0da7 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0da7 \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2\u0dba \u0daf\u0dd3 \u0d87\u0dba \u0db1\u0dcf\u0db1 \u0db6\u0dda\u0dc3\u0db8\u0dda \u0dc3\u0dd2\u0da7\u0dd2\u0dba\u0daf\u0dd3 \u0d87\u0d9c\u0dda \u0dc3\u0ddc\u0dba\u0dd4\u0dbb\u0dd2\u0dba \u0dc0\u0dd2\u0dc3\u0dd2\u0db1\u0dca \u0db4\u0da7\u0dd2\u0d9c\u0dad\u0d9a\u0dc5 \u0dc0\u0dd3\u0da9\u0dd2\u0dba\u0ddd\u0dc0\u0d9a\u0dca \u0db8\u0dd9\u0dbd\u0dd9\u0dc3 \u0db4\u0dca\u200d\u0dbb\u0da0\u0dcf\u0dbb\u0dba \u0dc0\u0dd3 \u0d87\u0dad.\n\u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db6\u0db1\u0dca\u0db0\u0dd9\u0dba\u0db1\u0dca \u0dc3\u0dcf\u0dbb\u0dcf \u0d9b\u0dcf\u0db1\u0dca \u0dc3\u0daf\u0dc4\u0dcf \u0d9a\u0dbb \u0d87\u0dad\u0dca\u0dad\u0dda \u0d87\u0dba\u0d9c\u0dda \u0dc3\u0ddc\u0dc4\u0ddc\u0dba\u0dd4\u0dbb\u0dd2\u0dba \u0d85\u0daf\u0dcf\u0dc5 \u0dc3\u0dd2\u0daf\u0dca\u0db0\u0dd2\u0dba \u0dc0\u0dd6 \u0daf\u0dd2\u0db1\u0dba\u0dda \u0dad\u0dbb\u0db8\u0d9a \u0db6\u0dd3\u0db8\u0dad\u0dd2\u0db1\u0dca \u0dc3\u0dd2\u0da7\u0dd2 \u0db6\u0dc0\u0dad\u0dca \u0d91\u0dc4\u0dd2\u0daf\u0dd3 \u0db8\u0dd9\u0dba \u0dc0\u0dd0\u0dbb\u0daf\u0dd2 \u0d86\u0d9a\u0dcf\u0dbb \u0d85\u0db1\u0dca\u0dad\u0dbb\u0dca\u0da2\u0dcf\u0dbd\u0dba\u0da7 \u0dba\u0ddc\u0db8\u0dd4 \u0dc0\u0dd3 \u0d87\u0dad\u0dd2 \u0db6\u0dc0\u0dad\u0dca \u0dba.\n\u0d9a\u0dd9\u0dc3\u0dda \u0db1\u0db8\u0dd4\u0dad\u0dca \u0d92 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dad\u0db8\u0db1\u0dca \u0dc3\u0ddc\u0dba\u0dd4\u0dbb\u0dd2\u0dba\u0da7 \u0dc3\u0db8\u0dcf\u0dc0 \u0daf\u0dd4\u0db1\u0dca \u0db6\u0dc0\u0dad\u0dca \u0dc0\u0dd0\u0dbb\u0daf\u0dd2 \u0dc3\u0dd2\u0daf\u0dd4\u0dc0\u0dd3\u0db8 \u0db8\u0db1\u0dd4\u0dc2\u0dca\u200d\u0dba\u0dba\u0dd2\u0db1\u0dca \u0dc0\u0db1 \u0dc3\u0dd2\u0dba\u0dbd\u0dd4 \u0daf\u0dd9\u0db1\u0dcf\u0da7 \u0db4\u0ddc\u0daf\u0dd4 \u0db6\u0dc0\u0dad\u0dca \u0db4\u0dc0\u0dc3\u0dcf \u0d87\u0dad.\n\u00a0\n\u0d9a\u0dcf\u0db1\u0dca\u0dad\u0dcf\u0dc0\u0db1\u0dca\u0da7 \u0d8b\u0da9\u0dd4\u0d9a\u0dba \u0db1\u0dd2\u0dbb\u0dd4\u0dc0\u0dad\u0dd2\u0db1\u0dca \u0db4\u0dd2\u0dc4\u0dd2\u0db1\u0dd3\u0db8\u0da7 \u0d85\u0dc0\u0dc3\u0dbb\u0da2\u0db1\u0db4\u0dca\u200d\u0dbb\u0dd2\u0dba \u0d89\u0db1\u0dca\u0daf\u0dd3\u0dba \u0dbb\u0dd6\u0db4\u0dc0\u0dcf\u0dc4\u0dd2\u0db1\u0dd3 \u0db1\u0dd2\u0dc5\u0dd2 \u0dc3\u0dcf\u0dbb\u0dcf \u0d9b\u0dcf\u0db1\u0dca"},
{"author(s)": "", "article": "Friday, \u0da2\u0dd4\u0db1\u0dd2 15, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0db4\u0dc3\u0dd4\u0d9c\u0dd2\u0dba \u0daf\u0dd2\u0db1\u0dc0\u0dbd \u0dc0\u0dd2\u0dc1\u0dcf\u0dbd \u0d86\u0db1\u0dca\u0daf\u0ddd\u0dbd\u0db1\u0dba\u0d9a\u0da7 \u0dad\u0dd4\u0da9\u0dd4\u0daf\u0dd4\u0db1\u0dca \u0dc4\u0ddd\u0db8\u0dcf\u0d9c\u0db8 \u0db8\u0dd6\u0dbd\u0dd2\u0d9a \u0dbb\u0ddd\u0dc4\u0dbd\u0dda 02 \u0dc0\u0dd0\u0db1\u0dd2 \u0dc0\u0dcf\u0da7\u0dca\u0da7\u0dd4\u0dc0\u0dda \u0dc3\u0dd2\u0da7\u0dd2 \u0dbb\u0ddd\u0d9c\u0dd3 \u0d9a\u0dcf\u0db1\u0dca\u0dad\u0dcf\u0dc0\u0d9a \u0db4\u0dab \u0db4\u0dd2\u0da7\u0dd2\u0db1\u0dca \u0db8\u0ddd\u0da0\u0dbb\u0dd2\u0dba\u0da7 \u0d9c\u0dd9\u0db1 \u0d9c\u0ddc\u0dc3\u0dca \u0d87\u0dad\u0dd2 \u0db6\u0dc0\u0da7 \u0db8\u0dcf\u0db0\u0dca\u200d\u0dba \u0db8\u0d9c\u0dd2\u0db1\u0dca \u0d85\u0db1\u0dcf\u0dc0\u0dbb\u0dab\u0dba \u0d9a\u0dc5 \u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d91\u0db8 \u0dbb\u0ddd\u0dc4\u0dbd\u0dda \u0db6\u0dbd\u0db0\u0dcf\u0dbb\u0dd3\u0db1\u0dca \u0d9c\u0dda \u0dc4\u0dcf \u0dc3\u0dd2\u0daf\u0dca\u0db0\u0dd2\u0dba\u0da7 \u0db8\u0dd4\u0dc4\u0dd4\u0dab \u0daf\u0dd4\u0db1\u0dca \u0d9a\u0dcf\u0db1\u0dca\u0dad\u0dcf\u0dc0\u0d9c\u0dd9\u0db1\u0dca \u0dbd\u0db6\u0dcf\u0d9c\u0dad\u0dca \u0d9a\u0dbb\u0dd4\u0dab\u0dd4 \u0d85\u0db1\u0dd4\u0dc0 \u0db8\u0dd9\u0db8 \u0dbd\u0dd2\u0db4\u0dd2\u0dba \u0dc3\u0dd0\u0d9a\u0dc3\u0dd2\u0dab.\n\u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db7\u0db1\u0dca\u0db0\u0dba\u0dd9\u0db1\u0dca \u0dc0\u0dd0\u0da9\u0dd2 \u0dc0\u0dd2\u0dc3\u0dca\u0dad\u0dbb \u0dbd\u0db6\u0dcf \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0d9a\u0ddc\u0da7\u0dca\u0da7\u0dcf\u0dc0 \u0db8\u0dad\u0dca\u0dad\u0dda\u0d9c\u0ddc\u0da9 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0daf\u0dd2\u0d82\u0da0\u0dd2 37 \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0daf\u0dd9\u0daf\u0dbb\u0dd4 \u0db8\u0dc0\u0d9a\u0dca \u0dc0\u0db1 \u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba\u0da7 \u0db8\u0dd4\u0dc4\u0dd4\u0dab \u0daf\u0dd4\u0db1\u0dca \u0da2\u0dcf\u0db1\u0d9a\u0dd3 \u0db8\u0dc4\u0dad\u0dca\u0db8\u0dd2\u0dba\u0d9c\u0dda \u0db1\u0dd2\u0dc0\u0dc3\u0da7 \u0db8\u0dcf \u0dba\u0db1\u0dc0\u0dd2\u0da7\u0dad\u0dca \u0d87\u0dba \u0dc3\u0dd2\u0da7\u0dd2\u0dba\u0dda \u0dc3\u0dd9\u0da7\u0dd2\u0dba\u0dda \u0daf\u0dd2\u0d9c\u0dcf\u0dc0\u0dd3 \u0db8\u0dc5\u0dcf\u0db1\u0dd2\u0d9a \u0dc0\u0dd6 \u0d86\u0d9a\u0dcf\u0dbb\u0dba\u0dd9\u0db1\u0dd2; \u0d87\u0dba \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d85\u0daf\u0dc4\u0dc3\u0dca \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda \u0db8\u0dd9\u0dc3\u0dda\u0dba.\n\u0dbb\u0ddd\u0dc4\u0dbd\u0da7 \u0d87\u0dad\u0dd4\u0dc5\u0dad\u0dca \u0dc0\u0dd6 \u0d85\u0dc0\u0dc3\u0dca\u0dae\u0dcf\u0dc0\u0dda \u0dc3\u0dd2\u0da7 \u0db8\u0dd9\u0db8 \u0dc3\u0dd2\u0daf\u0dd4\u0dc0\u0dd3\u0db8\u0dc0\u0db1 \u0dad\u0dd9\u0d9a\u0dca \u0dc3\u0dd2\u0daf\u0dd4\u0dc0\u0dd3\u0db8\u0dca \u0db4\u0dd9\u0dc5 \u0db8\u0dad\u0d9a\u0dca \u0d9a\u0dc5\u0ddc\u0dad\u0dca?\n\" \u0db8\u0d9c\u0dda \u0db6\u0da9\u0dda \u0daf\u0d9a\u0dd4\u0dab\u0dd4 \u0db4\u0dd0\u0dad\u0dca\u0dad \u0d9a\u0dd0\u0d9a\u0dca\u0d9a\u0dd4\u0db8 \u0d9c\u0dad\u0dca\u0dad\u0dcf. \u0d92 \u0db1\u0dd2\u0dc3\u0dcf \u0db8\u0db8 \u0dc4\u0ddd\u0db8\u0dcf\u0d9c\u0db8 \u0db8\u0dd4\u0dbd\u0dd2\u0d9a \u0dbb\u0ddd\u0dc4\u0dbd\u0da7 \u0d87\u0dad\u0dd4\u0dc5\u0dad\u0dca \u0dc0\u0dd4\u0dab\u0dcf. \u0d92 \u0db8\u0dd0\u0dba\u0dd2 \u0db8\u0dcf\u0dc3\u0dda 13 \u0dc0\u0dd9\u0db1\u0dd2\u0daf\u0dcf. \u0dc0\u0dd9\u0dbd\u0dcf\u0dc0\u0dda \u0dbb\u0dcf\u0dad\u0dca\u200d\u0dbb\u0dd3 8.30 , 09 \u0da7 \u0dc0\u0dd2\u0dad\u0dbb \u0d87\u0dad\u0dd2. \u0db8\u0dcf\u0dc0 \u0db6\u0dcf\u0dc4\u0dd2\u0dbb \u0dbb\u0ddd\u0d9c\u0dd3 \u0d85\u0d82\u0dc1\u0dba\u0dda \u0db4\u0dd0\u0dba 02\u0d9a\u0dca \u0dc0\u0dd2\u0dad\u0dbb \u0dad\u0dd2\u0dba\u0dbd\u0dcf \u0dbb\u0dcf\u0dad\u0dca\u200d\u0dbb\u0dd3 11 \u0da7 \u0db4\u0db8\u0dab \u0dc0\u0dcf\u0da7\u0dca\u0da7\u0dd4\u0dc0\u0da7 \u0daf\u0dd0\u0db8\u0dca\u0db8\u0dcf. \u0d89\u0db1\u0dca \u0db4\u0dc3\u0dca\u0dc3\u0dda \u0dc0\u0dcf\u0da7\u0dca\u0da7\u0dd4\u0dc0 \u0db7\u0dcf\u0dbb \u0da9\u0ddc\u0d9a\u0dca\u0da7\u0dbb\u0dca \u0db8\u0dcf\u0dc0 \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dbb\u0dbd\u0dcf \u0d9a\u0dd2\u0dc0\u0dca\u0dc0\u0dcf \u0dc3\u0dca\u0d9a\u0dd1\u0db1\u0dca \u0d91\u0d9a\u0d9a\u0dca \u0d9a\u0dbb\u0dbd\u0dcf \u0db6\u0dbd\u0db8\u0dd4 \u0d9a\u0dd2\u0dba\u0dbd\u0dcf. \u0d8b\u0daf\u0dda \u0dc3\u0dca\u0d9a\u0dd1\u0db1\u0dca \u0d9a\u0dc5\u0dcf. \u0dc0\u0dcf\u0da7\u0dca\u0da7\u0dd4 \u0db7\u0dcf\u0dbb \u0da9\u0ddc\u0d9a\u0dca\u0da7\u0dbb\u0dca \u0d9a\u0dd3\u0dc0\u0dcf \u0d94\u0dba\u0dcf\u0da7 \u0d87\u0db4\u0dd9\u0db1\u0dca\u0da9\u0dd2\u0dc3\u0dba\u0dd2\u0dc3\u0dc3\u0dca \u0dc4\u0dd0\u0daf\u0dd2\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dda, \u0dc3\u0dd0\u0dad\u0dca\u0d9a\u0db8\u0d9a\u0dca \u0d85\u0dc0\u0dc1\u0dca\u200d\u0dba \u0dc0\u0dd9\u0db1\u0dca\u0db1\u0dda \u0db1\u0dd0\u0dc4\u0dd0 \u0dc3\u0dd4\u0dc0 \u0dc0\u0dd9\u0db1\u0dca\u0db1 \u0d89\u0db1\u0dca\u0da2\u0dd9\u0d9a\u0dca\u0dc2\u0db1\u0dca \u0daf\u0dd9\u0db1\u0dca\u0db1\u0db8\u0dca \u0d9a\u0dd2\u0dba\u0dbd\u0dcf..\"\n\" 14 \u0dc0\u0dd9\u0db1\u0dd2\u0daf\u0dcf \u0dbb\u0dd1 \u0da9\u0ddc\u0d9a\u0dca\u0da7\u0dbb\u0dca \u0dc0\u0dcf\u0da7\u0dca\u0da7\u0dd4\u0dc0\u0da7 \u0d87\u0dc0\u0dd2\u0dad\u0dca \u0db8\u0dcf\u0dc0 \u0db6\u0dbd\u0dbd\u0dcf \u0d9c\u0dd2\u0dba\u0dcf\u0da7 \u0db4\u0dc3\u0dca\u0dc3\u0dda \u0da9\u0ddc\u0d9a\u0dca\u0da7\u0dbb\u0dca \u0dbd\u0dd2\u0dba\u0dbd\u0dcf \u0daf\u0dd4\u0db1\u0dca\u0db1\u0dd4 \u0db6\u0dd9\u0dc4\u0dd9\u0dad \u0db1\u0dbb\u0dca\u0dc3\u0dca \u0d87\u0dc0\u0dd2\u0dad\u0dca \u0db8\u0da7 \u0dc0\u0dd2\u0daf\u0dca\u0daf\u0dcf. \u0dc0\u0dd2\u0daf\u0dbd\u0dcf \u0dc0\u0dd2\u0db1\u0dcf\u0da9\u0dd2 05\u0d9a\u0dca\u0dc0\u0dad\u0dca \u0d9c\u0dd2\u0dba\u0dda \u0db1\u0dd0\u0dc4\u0dd0. \u0db8\u0da7 \u0d9a\u0dd0\u0dbb\u0d9a\u0dd2\u0dbd\u0dca\u0dbd\u0d9a\u0dd4\u0dba\u0dd2 \u0d9a\u0dca\u0dbd\u0dcf\u0db1\u0dca\u0dad\u0dd9\u0d9a\u0dd4\u0dba\u0dd2 \u0d91\u0d9a\u0dca\u0d9a\u0db8 \u0db1\u0ddc\u0db1\u0dc0\u0dad\u0dca\u0dc0\u0dcf\u0db8 \u0dc0\u0dd2\u0dba\u0dc5\u0dd2 \u0d9a\u0dd0\u0dc3\u0dca\u0dc3\u0d9a\u0dca \u0d91\u0db1\u0dca\u0db1 \u0d9c\u0dad\u0dca\u0dad\u0dcf.\n\u0db8\u0da7 \u0db6\u0dba\u0da7\u0db8 \u0d9a\u0dd1\u0d9c\u0dd0\u0dc4\u0dd4\u0dab\u0dcf \" \u0db8\u0dd2\u0dc3\u0dd3 \u0db8\u0da7 \u0db8\u0ddc\u0db1\u0dc0\u0daf \u0dc0\u0dd9\u0db1\u0dc0\u0dcf \" \u0d9a\u0dd2\u0dba\u0dbd\u0dcf... \u0d92 \u0d91\u0d9a\u0dca\u0d9a\u0db8 \u0db8\u0da7 \u0dc3\u0dd2\u0dc4\u0dd2\u0dba \u0db1\u0dd0\u0dad\u0dd2 \u0dc0\u0dd4\u0dab\u0dcf. \u0d8a\u0da7 \u0db4\u0dc3\u0dca\u0dc3\u0dda \u0dc0\u0dd4\u0dab\u0dd4 \u0daf\u0dda\u0dc0\u0dbd\u0dca \u0db8\u0da7 \u0db8\u0dad\u0d9a \u0db1\u0dd0\u0dc4\u0dd0...\"\n\" \u0dc3\u0dd2\u0dc4\u0dd2\u0dba \u0d91\u0daf\u0dca\u0daf\u0dd3 \u0db8\u0db8 \u0dc4\u0dd2\u0da7\u0dd2\u0dba\u0dda \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0dda. \u0db4\u0dc4\u0dd4\u0dc0\u0daf\u0dcf \u0db4\u0dcf\u0db1\u0dca\u0daf\u0dbb \u0dc0\u0d9c\u0dda \u0dad\u0db8\u0dba\u0dd2 \u0dc3\u0dd2\u0dc4\u0dd2\u0dba \u0d91\u0db1\u0dc0\u0dcf \u0daf\u0dd0\u0db1\u0dd4\u0dab\u0dd9\u0dad\u0dca. \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0dda \u0daf\u0dc0\u0dc3\u0dca \u0daf\u0dd9\u0d9a\u0d9a\u0dca \u0dc4\u0dd2\u0da7\u0dd2\u0dba\u0dcf. \u0d8a\u0da7 \u0db4\u0dc3\u0dca\u0dc3\u0dda \u0dc0\u0dcf\u0da7\u0dca\u0da7\u0dd4\u0dc0\u0da7 \u0daf\u0dcf\u0dbd\u0dcf \u0db4\u0ddc\u0da9\u0dd2 \u0dc3\u0dda\u0dbd\u0dba\u0dd2\u0db1\u0dca \u0db6\u0ddd\u0dad\u0dbd\u0dba \u0dc0\u0d9c\u0dda \u0d91\u0d9a\u0d9a\u0dca \u0daf\u0dd4\u0db1\u0dca\u0db1\u0dcf. \u0db8\u0dd2\u0dc3\u0dd3\u0dbd\u0dcf \u0d9a\u0dd2\u0dc0\u0dca\u0dc0\u0dda \u0d92 \u0db6\u0ddd\u0dad\u0dbd\u0dda \u0dad\u0dd2\u0db6\u0dca\u0db6\u0dda \u0d87\u0db4\u0dd9\u0db1\u0dca\u0da9\u0dd2\u0dc3\u0dba\u0dd2\u0dc3\u0dca\u0dc0\u0dbd\u0da7 \u0daf\u0dd9\u0db1 \u0db6\u0dd9\u0dc4\u0dd9\u0dad\u0d9a\u0dca \u0d9a\u0dd2\u0dba\u0dbd\u0dcf. \u0db6\u0ddc\u0db1\u0dca\u0db1\u0dad\u0dca \u0db6\u0dd9\u0dc4\u0dd9\u0dad\u0dca \u0daf\u0dd4\u0db1\u0dca\u0db1\u0dcf. \u0db8\u0dd0\u0dba\u0dd2 17 \u0daf\u0dc0\u0dbd\u0dca \u0da7\u0dd2\u0d9a\u0da7\u0dca \u0d9a\u0dd0\u0db4\u0dd4\u0dc0\u0dcf. \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0dda \u0dc4\u0dd2\u0da7\u0db4\u0dd4 \u0db8\u0dd2\u0dc3\u0dd3\u0dbd\u0dcf \u0d9c\u0ddc\u0da9\u0dcf\u0d9a\u0dca \u0db8\u0dc4\u0db1\u0dca\u0dc3\u0dd2 \u0dc0\u0dd4\u0dab\u0dcf, \u0d9c\u0ddc\u0da9\u0dcf\u0d9a\u0dca \u0d9a\u0dd0\u0db4 \u0dc0\u0dd4\u0dab\u0dcf. \u0d92 \u0db8\u0dd2\u0dc3\u0dca\u0dbd\u0dcf \u0d9c\u0ddc\u0da9\u0dcf\u0d9a\u0dca \u0dc4\u0ddc\u0db3\u0dba\u0dd2. \u0d92 \u0db1\u0dd2\u0dc3\u0dcf \u0d92 \u0dc3\u0dd2\u0dba\u0dbd\u0dd4\u0db8 \u0daf\u0dd9\u0db1\u0dcf\u0da7 \u0d9c\u0ddc\u0da9\u0dcf\u0d9a\u0dca \u0dc3\u0dca\u0dad\u0dd6\u0dad\u0dd2 \u0d9a\u0dbb\u0dbd\u0dcf \u0db8\u0db8 \u0dc3\u0dcf\u0db8\u0dcf\u0db1\u0dca\u200d\u0dba \u0db4\u0dd4\u0daf\u0dca\u0d9c\u0dbd\u0dba\u0d9a\u0dd4 \u0dc0\u0d9c\u0dda \u0dbb\u0ddd\u0dc4\u0dbd\u0dd9\u0db1\u0dca \u0d86\u0dc0\u0dcf.\n\"\u0dbb\u0ddd\u0dc4\u0dbd\u0dd9\u0db1\u0dca \u0d91\u0daf\u0dca\u0daf\u0dd2 \u0d9a\u0dd1\u0db8 \u0db6\u0dd3\u0db8\u0dd9\u0db1\u0dca \u0db4\u0dbb\u0dd9\u0dc3\u0dca\u0dc3\u0db8\u0dca \u0dc0\u0dd9\u0db1\u0dca\u0db1 \u0d9a\u0dd2\u0dba\u0dbd\u0dcf\u0dba\u0dd2 \u0db8\u0dd2\u0dc3\u0dd3\u0dbd\u0dcf \u0d9a\u0dd3\u0dc0\u0dda. \u0d94\u0dc3\u0dd4 \u0dc3\u0dbd\u0dd9\u0db1\u0dca \u0d9c\u0db1\u0dca\u0db1 \u0dad\u0dc0 \u0db6\u0dd9\u0dc4\u0dd9\u0dad\u0d9a\u0dca \u0d9a\u0ddc\u0dc5\u0dba\u0d9a \u0dbd\u0dd2\u0dba\u0dbd\u0dcf \u0daf\u0dd4\u0db1\u0dca\u0db1\u0dcf. \u0d92\u0dad\u0dca \u0d94\u0dc3\u0dd4 \u0dc3\u0dbd\u0dda \u0d92 \u0db6\u0dd9\u0dc4\u0dd9\u0dad \u0dad\u0dd2\u0db6\u0dd4\u0dab\u0dda \u0db1\u0dd0\u0dc4\u0dd0. \u0db4\u0dde\u0daf\u0dca\u0d9c\u0dbd\u0dd2\u0d9a \u0dc6\u0dcf\u0db8\u0dc3\u0dd2\u0dba\u0d9a\u0dd2\u0db1\u0dca \u0d87\u0dc4\u0dd4\u0dc0\u0db8 \u0d91\u0dba\u0dcf\u0dbd \u0d9a\u0dd2\u0dc0\u0dd4\u0dc0\u0dda \u0d85\u0db4\u0dd2 \u0dc5\u0d9f \u0d89\u0dc0\u0dbb \u0dc0\u0dd9\u0dc5\u0dcf \u0db8\u0dda \u0db6\u0dd9\u0dc4\u0dd9\u0dad\u0dda \u0db8\u0dd2\u0dbd \u0dbb\u0dd4\u0db4\u0dd2\u0dba\u0dbd\u0dca 20,000\u0d9a\u0dca ( \u0dc0\u0dd2\u0dc3\u0dd2\u0daf\u0dcf\u0dc4\u0d9a\u0dca ) \u0dc0\u0dd2\u0dad\u0dbb \u0dc0\u0dd9\u0db1\u0dc0 \u0d9a\u0dba\u0dbd\u0dcf. \u0d92 \u0db6\u0dd9\u0dc4\u0dd9\u0dad \u0dbd\u0dd2\u0dba\u0dbd\u0dcf \u0daf\u0dd4\u0db1\u0dca\u0db1\u0dda \u0d9c\u0dd9\u0daf\u0dbb\u0daf\u0dd3 \u0dc0\u0dd2\u0daf\u0d9c\u0db1\u0dca\u0db1 \u0d9a\u0dd2\u0dba\u0dbd\u0dba\u0dd2. \u0dc4\u0daf\u0dd2\u0dc3\u0dca\u0dc3\u0dd2\u0dba\u0dd9\u0dc0\u0dad\u0dca \u0d87\u0dbd\u0da2\u0dd2 \u0dc0\u0dd4\u0dab\u0ddc\u0dad\u0dca \u0d92 \u0d85\u0dc0\u0dc3\u0dca\u0dae\u0dcf\u0dc0\u0dda\u0db8 \u0dbb\u0ddd\u0dc4\u0dbd\u0d9a\u0da7 \u0d87\u0dad\u0dd4\u0dc5\u0dd4\u0dc0\u0dd9\u0db1\u0dca\u0db1 \u0d9a\u0dd2\u0dba\u0dbd\u0dad\u0dca \u0d9a\u0dd2\u0dc0\u0dca\u0dc0\u0dcf.\"\n\u0d94\u0db6\u0da7 \u0db8\u0dd3\u0da7 \u0db4\u0dd9\u0dbb \u0d86\u0dc4\u0dcf\u0dbb \u0dc4\u0ddd \u0d96\u0dc2\u0db0 \u0db1\u0dd2\u0dc3\u0dcf \u0dba\u0db8\u0dca \u0d86\u0dc3\u0dcf\u0daf\u0db1 \u0dc0\u0dbd\u0da7 \u0dbd\u0d9a\u0dca\u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf\u0daf?\n\" \u0d85\u0db1\u0dda \u0db1\u0dd0\u0dc4\u0dd0 .. \u0db8\u0da7 \u0d9a\u0dc0\u0daf\u0dcf\u0dc0\u0dad\u0dca \u0d9a\u0dd2\u0dc3\u0dd2\u0db8 \u0daf\u0dd9\u0dba\u0d9a\u0da7 \u0d87\u0dbd\u0da2\u0dd2\u0d9a\u0dca \u0dc0\u0dd9\u0dbd\u0dcf \u0db1\u0db8\u0dca \u0dad\u0dd2\u0db6\u0dd4\u0dab\u0dda \u0db1\u0dd0\u0dc4\u0dd0. \u0dbb\u0ddd\u0dc4\u0dbd\u0dd9\u0db1\u0dca \u0d87\u0dc4\u0dd4\u0dc0\u0dcf\u0db8\u0dad\u0dca \u0d9a\u0dbd\u0dd2\u0db1\u0dca \u0d9a\u0dd2\u0dc3\u0dd2\u0db8 \u0dc0\u0dd9\u0dbd\u0dcf\u0dc0\u0d9a \u0dc0\u0dd9\u0dbd\u0dcf \u0db1\u0dd0\u0dad\u0dd2 \u0db1\u0dd2\u0dc3\u0dcf \u0db8\u0db8 \u0db1\u0dd0\u0dc4\u0dd0\u0dba\u0dd2 \u0d9a\u0dd2\u0dc0\u0dca\u0dc0\u0dcf.\"\n\u0db6\u0dd9\u0dc4\u0dd9\u0dad \u0dc0\u0dd2\u0daf\u0dd3\u0db8\u0dd9\u0db1\u0dca \u0dc0\u0dd2\u0db1\u0dcf\u0da9\u0dd2 05\u0d9a\u0dca \u0dba\u0dcf\u0db8\u0da7\u0dad\u0dca \u0db4\u0dd9\u0dbb \u0dc3\u0dd2\u0dc4\u0dd2 \u0db1\u0dd0\u0dad\u0dd2 \u0dc0\u0dd4\u0dab\u0dd4 \u0d87\u0dba \u0db8\u0dd4\u0dbd\u0dd2\u0db1\u0dca\u0db8 \u0dbb\u0dd0\u0d9c\u0dd9\u0db1 \u0d9c\u0dd2\u0dba\u0dda \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0da7 \u0daf \u0db8\u0ddd\u0da0\u0dbb\u0dd2\u0dba\u0da7\u0daf \u0dba\u0db1\u0dca\u0db1 \u0db4\u0dd2\u0dc5\u0dd2\u0db6\u0db3 \u0d87\u0dba\u0da7 \u0dad\u0ddc\u0dbb\u0dad\u0dd4\u0dbb\u0dd4 \u0daf\u0dd0\u0db1 \u0d9c\u0dd0\u0db1\u0dd3\u0db8\u0da7 \u0dbd\u0dd0\u0db6\u0dd3 \u0d87\u0dad\u0dca\u0dad\u0dda \u0dbb\u0ddd\u0dc4\u0dbd\u0dca \u0dc0\u0dcf\u0da7\u0dca\u0da7\u0dd4\u0dc0\u0dda \u0d92 \u0d85\u0dc0\u0dc3\u0dca\u0dae\u0dcf\u0dc0\u0dda \u0dc3\u0dd2\u0da7\u0dd2 \u0dbb\u0ddd\u0d9c\u0dd3\u0db1\u0dca\u0dbd\u0d9c\u0dd9\u0db1\u0dd2.\n\" \u0db8\u0dda \u0dc3\u0dd2\u0daf\u0dca\u0db0\u0dd2\u0dba \u0dc0\u0dd4\u0dab\u0dd4 \u0dc0\u0dd9\u0dbd\u0dcf\u0dc0\u0dda \u0d92 \u0dc0\u0dcf\u0da7\u0dca\u0da7\u0dd4\u0dc0\u0dda \u0dc4\u0dd2\u0da7\u0dd2\u0dba \u0d87\u0dad\u0dd0\u0db8\u0dca \u0dbb\u0ddd\u0d9c\u0dd3\u0db1\u0dca \u0d85\u0db4\u0dd2\u0dad\u0dca \u0d91\u0d9a\u0dca\u0d9a \u0d9a\u0dd2\u0dc0\u0dd4\u0dc0\u0dcf \u0db8\u0d9c\u0dda \u0db8\u0dd0\u0dc2\u0dd2\u0db1\u0dca \u0dc0\u0dd0\u0da9 \u0d9a\u0dbb\u0db1\u0dca\u0db1\u0dda \u0db1\u0dd0\u0dad\u0dd2\u0dc0 \u0d9c\u0dd2\u0dba\u0dcf \u0d9a\u0dd2\u0dba\u0dbd\u0dcf. \u0d85\u0db1\u0dca\u0dad\u0dd2\u0db8\u0da7 \u0db8\u0dcf\u0dc0 \u0db8\u0dbb\u0dd4\u0dab\u0dcf \u0d9a\u0dd2\u0dba\u0dbd\u0dcf \u0dc4\u0dd2\u0dad\u0db1\u0dca \u0d85\u0dad\u0dd1\u0dbb\u0dbd\u0dcf \u0daf\u0dcf\u0dbd \u0dad\u0dd2\u0db6\u0dd4\u0dab\u0dcf \u0d9a\u0dd3\u0dc0\u0dcf. \u0d92 \u0d85\u0dad\u0dbb\u0dda \u0db8\u0dcf\u0dc0 \u0db8\u0ddd\u0da0\u0dbb\u0dd2\u0dba\u0da7 \u0d9c\u0dd9\u0db1\u0dd2\u0dba\u0db1\u0dca\u0db1 \u0dc4\u0daf\u0daf\u0dca\u0daf\u0dd3 \u0db8\u0d9c\u0dda \u0d85\u0dad\u0dda \u0d87\u0d9f\u0dd2\u0dbd\u0dd2 2\u0d9a\u0dca \u0dc4\u0dd9\u0dbd\u0dca\u0dbd\u0dd9\u0db1\u0dc0\u0dcf \u0daf\u0dd0\u0d9a\u0dbd\u0dcf \u0dc0\u0dcf\u0da7\u0dca\u0da7\u0dd4\u0dc0\u0dda \u0dc4\u0dd2\u0da7\u0dd2\u0dba \u0d85\u0dba \u201c\u0db8\u0dda \u0dbd\u0dd9\u0da9\u0dcf\u0da7 \u0db4\u0dab \u0dad\u0dd2\u0dba\u0dd9\u0db1\u0dc0\u0dcf \u0d9c\u0dd9\u0db1\u0dd2\u0dba\u0db1\u0dca\u0db1 \u0d91\u0db4\u0dcf \u0d9a\u0dd2\u0dba\u0dbd\u0dcf \u0d9a\u0dd1\u0d9c\u0dd0\u0dc4\u0dd4\u0dc0\u0dcf\u0dbd\u0dd6. \u0d92 \u0dc0\u0dd9\u0dbd\u0dcf\u0dc0\u0dda \u0dad\u0db8\u0dba\u0dd2 \u0db8\u0dcf\u0dc0\n\u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0da7 \u0d9c\u0dd9\u0db1\u0dd2\u0dc4\u0dd2\u0db1\u0dca \u0dad\u0dd2\u0dba\u0dd9\u0db1\u0dca\u0db1\u0dda..\"\n\" \u0db8\u0dda \u0d9a\u0dad\u0dcf\u0dc0 \u0dbb\u0ddd\u0dc4\u0dbd\u0dda \u0dc4\u0dd0\u0db8\u0dad\u0dd0\u0db1\u0db8 \u0d9a\u0dad\u0dcf \u0d9a\u0dbb\u0db1\u0dca\u0db1 \u0d85\u0dbb\u0db1\u0dca \u0dad\u0dd2\u0dba\u0dd9\u0db1\u0dca\u0db1\u0dd9 \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0dd9\u0db1\u0dca \u0d91\u0dc5\u0dd2\u0dba\u0da7 \u0d9c\u0dd9\u0db1\u0dcf\u0dc0\u0da7 \u0db4\u0dc3\u0dca\u0dc3\u0dda...\u0db8\u0dd0\u0dbb\u0dd4\u0dab\u0dd4 \u0d9a\u0dd9\u0db1\u0dcf \u0db4\u0dab \u0db4\u0dd2\u0da7\u0dd2\u0db1\u0dca \u0dc0\u0dcf\u0da7\u0dca\u0da7\u0dd4\u0dc0\u0da7 \u0d86\u0dc0 \u0d9a\u0dd2\u0dba\u0dbd\u0dcf. \u0d89\u0db1\u0dca \u0db4\u0dc3\u0dca\u0dc3\u0dda \u0dad\u0db8\u0dba\u0dd2 \u0d87\u0dc3\u0dca \u0daf\u0dd9\u0d9a\u0da7\u0db8 \u0dc3\u0dd2\u0daf\u0dca\u0db0\u0dd2\u0dba \u0daf\u0dd0\u0d9a\u0db4\u0dd4 \u0dc0\u0dcf\u0da7\u0dca\u0da7\u0dd4\u0dc0\u0dda \u0dc4\u0dd2\u0da7\u0db4\u0dd4 \u0dbd\u0dd9\u0da9\u0dca\u0da9\u0dd4 \u0d85\u0db4\u0da7 \u0dc4\u0dd0\u0db8\u0daf\u0dda\u0db8 \u0d9a\u0dd3\u0dc0\u0dda..\u0d92 \u0dc3\u0dd2\u0daf\u0dca\u0db0\u0dd2\u0dba \u0dad\u0db8\u0dba\u0dd2 \u0db4\u0dad\u0dca\u0dad\u0dbb\u0dc0\u0dbd \u0d9c\u0dd2\u0dc4\u0dd2\u0db1\u0dca \u0dad\u0dd2\u0db6\u0dd4\u0dab\u0dda. \u0d94\u0dc0\u0dd4\u0db1\u0dca\u0da7\u0dad\u0dca \u0dbb\u0ddd\u0dc4\u0dbd\u0dd9\u0db1\u0dca\u0db8 \u0d86\u0dbb\u0d82\u0da0\u0dd2 \u0dc0\u0dd9\u0db1\u0dca\u0db1 \u0d87\u0dad\u0dd2. \u0db4\u0dc3\u0dca\u0dc3\u0dda \u0d9a\u0da7\u0dca\u0da7\u0dd2\u0dba \u0d9c\u0dd9\u0daf\u0dbb\u0da7\u0db8 \u0d87\u0dc0\u0dd2\u0dad\u0dca \u0db8\u0d9c\u0dd9\u0db1\u0dca \u0dc0\u0dd2\u0dc3\u0dca\u0dad\u0dbb \u0d85\u0dc4\u0dbd\u0dcf \u0db8\u0dda \u0d9a\u0dad\u0dcf\u0dc0 \u0db1\u0dd0\u0dc0\u0dad \u0dbd\u0dd2\u0dba\u0dd4\u0dc0\u0dcf. \u0db8\u0dd4\u0dc5\u0dd2\u0db1\u0dca\u0db8 \u0d9c\u0dd2\u0dba \u0db1\u0dd2\u0dc0\u0dca\u0dc3\u0dca \u0d9c\u0dd0\u0db1 \u0db1\u0db8\u0dca \u0db8\u0db8 \u0daf\u0db1\u0dca\u0db1\u0dda \u0db1\u0dd0\u0dc4\u0dd0. \u0d92\u0dc0\u0dcf \u0dbb\u0ddd\u0dc4\u0dbd\u0dd9\u0db1\u0dca\u0db8 \u0dc4\u0ddc\u0dba\u0dcf\u0d9c\u0dd9\u0db1 \u0d94\u0dc0\u0dd4\u0db1\u0dca \u0dbd\u0dd2\u0dba\u0db1\u0dca\u0db1 \u0d87\u0dad\u0dd2...\"\n\u0dbb\u0dda\u0dc4\u0dbd\u0dd9\u0db1\u0dca \u0d86 \u0db4\u0dc3\u0dd4 \u0d94\u0db6 \u0db1\u0dd2\u0dbb\u0ddd\u0d9c\u0dd3 \u0dad\u0dad\u0dca\u0dad\u0dca\u0dc0\u0dba\u0d9a \u0dc3\u0dd2\u0da7\u0dd2\u0db1\u0dc0\u0dcf\u0daf?\n\" \u0db1\u0dd0\u0dc4\u0dd0 .. \u0d9c\u0dd9\u0daf\u0dbb \u0d86\u0dc0\u0da7 \u0db4\u0dc3\u0dca\u0dc3\u0dda \u0d86\u0dba\u0dd2 \u0db6\u0da9\u0dda \u0daf\u0d9a\u0dd4\u0dab\u0dd4 \u0db4\u0dd0\u0dad\u0dca\u0dad \u0d89\u0dc3\u0dca\u0dc3\u0dbb \u0dc0\u0d9c\u0dda\u0db8 \u0dbb\u0dd2\u0daf\u0dd9\u0db1\u0dca\u0db1 \u0d9c\u0dad\u0dca\u0dad\u0dcf. \u0db8\u0db8 \u0da9\u0ddc\u0d9a\u0dca\u0da7\u0dbb\u0dca \u0d9a\u0dd9\u0db1\u0dd9\u0d9a\u0dca \u0da0\u0dd0\u0db1\u0dbd\u0dca \u0d9a\u0dbb\u0dbd\u0dcf \u0db4\u0dd9\u0db1\u0dca\u0db1\u0dd4\u0dc0\u0dcf. \u0d94\u0dc4\u0dd4 \u0db8\u0d9c\u0dda \u0dc0\u0ddb\u0daf\u0dca\u200d\u0dba \u0dc0\u0dcf\u0dbb\u0dca\u0dad\u0dcf \u0dc3\u0dcf\u0db8\u0dcf\u0db1\u0dca\u200d\u0dba\u0dba\u0dd2. \u0db8\u0da7 \u0d87\u0db4\u0dd9\u0db1\u0dca\u0da9\u0dd2\u0dc3\u0dba\u0dd2\u0dc3\u0dca \u0db1\u0dd9\u0dc0\u0dd9\u0dba\u0dd2 \u0dad\u0dd2\u0dba\u0dd9\u0db1\u0dca\u0db1\u0dda \u0d9a\u0dd2\u0dba\u0dbd\u0dcf. \u0dc3\u0dd3\u0da7\u0dd3 \u0dc3\u0dca\u0d9a\u0dd1\u0db1\u0dca \u0d91\u0d9a\u0d9a\u0dca \u0d9a\u0dbb\u0db1\u0dca\u0db1 \u0d9a\u0dd2\u0dc0\u0dca\u0dc0\u0dcf . \u0dc0\u0dd3. \u0d95. \u0da2\u0dd3. \u0da9\u0ddc\u0d9a\u0dca\u0da7\u0dbb\u0dca \u0d9a\u0dd9\u0db1\u0dd9\u0d9a\u0dca\u0da7 \u0db4\u0dd9\u0db1\u0dca\u0db1\u0db1\u0dca\u0db1\u0dad\u0dca \u0d9a\u0dd2\u0dc0\u0dd4\u0dc0\u0dcf . \u0db4\u0dde\u0daf\u0dca\u0d9c\u0dbd\u0dd2\u0d9a \u0da9\u0ddc\u0d9a\u0dca\u0da7\u0dbb\u0dca \u0d9a\u0dd9\u0db1\u0dd9\u0d9a\u0dca \u0dc4\u0db8\u0dd4 \u0dc0\u0dd3 \u0dc3\u0dca\u0d9a\u0dd1\u0db1\u0dca \u0d91\u0d9a\u0d9a\u0dca \u0d9a\u0dc5\u0dcf. \u0db8\u0d9c\u0dda \u0d9c\u0dbb\u0dca\u0db7\u0dcf\u0dc2\u0dba\u0dda \u0db4\u0ddc\u0da9\u0dd2 \u0d9c\u0dd9\u0da9\u0dd2\u0dba\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf \u0d9a\u0dd2\u0dba\u0dbd\u0dcf \u0d94\u0dc4\u0dd4 \u0d9a\u0dd2\u0dc0\u0dca\u0dc0\u0dcf. \u0db8\u0dcf\u0dc3 \u0dad\u0dd4\u0db1\u0d9a\u0da7 \u0db6\u0dd9\u0dc4\u0dd9\u0dad\u0dca \u0daf\u0dd4\u0db1\u0dca\u0db1\u0dcf. \u0d92\u0dad\u0dca \u0db8\u0dc4\u0dad\u0dca\u0dad\u0dba\u0da7 \u0db8\u0dcf\u0dc0 \u0d9c\u0dd9\u0daf\u0dbb \u0dad\u0db1\u0dd2\u0dba\u0db8 \u0daf\u0dcf\u0dbd\u0dcf \u0dc0\u0dd0\u0da9\u0da7 \u0dba\u0dcf \u0d9c\u0db1\u0dca\u0db1\u0dc0\u0dad\u0dca \u0d85\u0db8\u0dcf\u0dbb\u0dd4\u0dba\u0dd2.\u0db8\u0da7 \u0dad\u0db1\u0dd2\u0dba\u0db8 \u0d9c\u0dd9\u0dba\u0d9a\u0dca \u0db8\u0dd2\u0daf\u0dd4\u0dbd\u0d9a\u0dca \u0d85\u0dad\u0dd4 \u0d9c\u0dcf\u0d9c\u0db1\u0dca\u0db1\u0dc0\u0dad\u0dca \u0db6\u0dd0\u0dbb\u0dd2 \u0dad\u0dad\u0dca\u0dad\u0dca\u0dc0\u0dd9\u0d9a\u0dba\u0dd2 \u0db8\u0db8 \u0daf\u0dd0\u0db1\u0dca \u0d89\u0db1\u0dca\u0db1\u0dda..\u0db8\u0d9c\u0dda \u0d87\u0d9c\u0da7 \u0db4\u0dab \u0db1\u0dd0\u0dc4\u0dd0. \u0d85\u0da9\u0dd4 \u0d9c\u0dcf\u0dab\u0dda \u0dbb\u0ddd\u0dc4\u0dbd\u0dd9\u0db1\u0dca \u0d91\u0daf\u0dca\u0daf\u0dd3 \u0db8\u0dcf\u0dc0 \u0d9a\u0dca\u0dbd\u0dd2\u0db1\u0dd2\u0d9a\u0dca \u0d91\u0d9a\u0d9a\u0da7\u0dc0\u0dad\u0dca \u0daf\u0dd0\u0db8\u0dca\u0db8\u0dda \u0db1\u0dd0\u0dc4\u0dd0.\n\u0d85\u0daf \u0db8\u0db8 \u0d9c\u0ddc\u0da9\u0dcf\u0d9a\u0dca \u0d85\u0dc3\u0dbb\u0dab \u0dad\u0dad\u0dca\u0dad\u0dca\u0dc0\u0dba\u0d9a\u0da7 \u0db4\u0dad\u0dca \u0dc0\u0dd4\u0dab\u0dcf. \u0db6\u0dd9\u0dc4\u0dd9\u0dad\u0dca \u0da7\u0dd2\u0d9a\u0dc0\u0dad\u0dca \u0d9c\u0db1\u0dca\u0db1 \u0db6\u0dd0\u0dbb\u0dd2 \u0dad\u0dbb\u0db8\u0da7 \u0db8\u0db8 \u0d85\u0dc3\u0dbb\u0dab\u0dba\u0dd2. \u0db8\u0dc4\u0dad\u0dca\u0dad\u0dba\u0dcf \u0db8\u0da7 \u0dc3\u0dcf\u0dad\u0dca\u0dad\u0dd4\u0dc0\u0da7 \u0d9c\u0dd9\u0daf\u0dbb \u0d89\u0db1\u0dca\u0db1 \u0db1\u0dd2\u0dc3\u0dcf \u0d85\u0db4\u0dd2 \u0dad\u0dc0\u0dad\u0dca \u0d85\u0dc3\u0dbb\u0dab\u0dc0\u0dd4\u0dab\u0dcf. \"\n\"\u0d92\u0dc0\u0d9c\u0dda\u0db8 \u0dad\u0db8\u0dba\u0dd2 \u0db8\u0db8 \u0dbb\u0ddd\u0dc4\u0dbd\u0dda \u0d89\u0daf\u0dca\u0daf\u0dd2 \u0db8\u0d82 \u0d9c\u0dd0\u0db1 \u0db1\u0dd2\u0dad\u0dbb\u0db8 \u0dc4\u0ddc\u0dba\u0dbd\u0dcf \u0db6\u0dbd\u0db4\u0dd6 \u0d85\u0db4\u0dda \u0dc4\u0dd2\u0dad\u0dc0\u0dad\u0dca \u0da9\u0ddc\u0d9a\u0dca\u0da7\u0dbb\u0dca \u0d9a\u0dd9\u0db1\u0dd9\u0d9a\u0dca \u0d89\u0db1\u0dca\u0db1\u0dc0\u0dcf \u0dc4\u0ddd\u0db8\u0dcf\u0d9c\u0db8 \u0db8\u0dd6\u0dbd\u0dd2\u0d9a \u0dbb\u0ddd\u0dc4\u0dbd\u0dda. \u0db8\u0db8 \u0d91\u0dad\u0dd4\u0db8\u0dcf\u0da7 \u0d87\u0db8\u0dad\u0dd4\u0db8\u0d9a\u0dd2\u0db1\u0dca \u0dc3\u0dca\u0dad\u0dd6\u0dad\u0dd2 \u0d9a\u0dc5\u0dcf. \u0db8\u0dd0\u0dbb\u0dd4\u0dab\u0dcf \u0d9a\u0dd2\u0dba\u0db4\u0dd4 \u0db8\u0da7 \u0d85\u0daf \u0d9c\u0dd9\u0daf\u0dbb \u0d87\u0dc0\u0dd2\u0dad\u0dca \u0da2\u0dd2\u0dc0\u0dad\u0dca \u0dc0\u0dd9\u0db1\u0dca\u0db1 \u0dc0\u0dcf\u0dc3\u0db1\u0dcf\u0dc0 \u0daf\u0dd4\u0db1\u0dca\u0db1\u0dd4 \u0dc4\u0ddd\u0db8\u0dcf\u0d9c\u0db8 \u0db8\u0dd6\u0dbd\u0dd2\u0d9a \u0dbb\u0ddd\u0dc4\u0dbd\u0dda \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0dda \u0dc3\u0dd2\u0dba\u0dbd\u0dd4\u0db8 \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba\u0da7 \u0dc3\u0dca\u0dad\u0dd4\u0dad\u0dd2 \u0d9a\u0dbb\u0db1\u0dc0\u0dcf.\n\u0db8\u0dda \u0db4\u0dd2\u0dc5\u0dd2\u0db6\u0db3 \u0d85\u0daf\u0dc4\u0dc3\u0dca \u0daf\u0dd0\u0d9a\u0dca\u0dc0\u0dd6 \u0d87\u0d9c\u0dda \u0dc3\u0dd0\u0db8\u0dd2\u0dba\u0dcf\u0dc0\u0db1 \u0dc0\u0dd2\u0db8\u0dbd\u0dc3\u0dd2\u0dbb\u0dd2 \u0d86\u0dbb\u0dd2\u0dba\u0dbb\u0dad\u0dca\u0db1 -\n\u0db8\u0da7 \u0d85\u0dc0\u0dd4\u0dbb\u0dd4\u0daf\u0dd4 44\u0d9a\u0dca \u0dc0\u0dd9\u0db1\u0dc0\u0dcf .\u0d85\u0db4\u0da7 \u0daf\u0dbb\u0dd4\u0dc0\u0ddd \u0daf\u0dd9\u0db1\u0dca\u0db1\u0dd9\u0d9a\u0dca \u0d89\u0db1\u0dca\u0db1\u0dc0\u0dcf.\u0db8\u0dda \u0db4\u0dca\u200d\u0dbb\u0dc1\u0dca\u0db1 \u0db1\u0dd2\u0dc3\u0dcf \u0d94\u0dc0\u0dd4\u0db1\u0dd4\u0dad\u0dca \u0daf\u0dd0\u0da9\u0dd2 \u0db8\u0dcf\u0db1\u0dc3\u0dd2\u0d9a \u0db4\u0dd3\u0da9\u0dcf\u0dc0\u0d9a\u0dd2\u0db1\u0dca \u0d89\u0db1\u0dca\u0db1\u0dda. \u0db8\u0db8 \u0db8\u0d9c\u0dda \u0d87\u0dc3\u0dca \u0daf\u0dd9\u0d9a\u0dd2\u0db1\u0dca \u0dc3\u0dd2\u0daf\u0dca\u0db0\u0dd2\u0dba \u0db1\u0ddc\u0daf\u0dd0\u0d9a\u0dca\u0d9a\u0dad\u0dca \u0db8\u0db8 \u0dc4\u0dd2\u0dad\u0db1\u0dc0\u0dcf \u0db8\u0dda \u0d9a\u0dad\u0dcf\u0dc0 \u0dc3\u0dd2\u0dba\u0dba\u0da7 90\u0d9a\u0dca \u0d87\u0dad\u0dca\u0dad \u0dc0\u0dd9\u0db1\u0dca\u0db1 \u0d87\u0dad\u0dd2. \u0d85\u0db4\u0dd2 \u0db8\u0dd4\u0dbd\u0dd2\u0db1\u0dca \u0db8\u0dcf\u0db0\u0dca\u200d\u0dba\u0da7 \u0db8\u0ddc\u0db1\u0dcf\u0dad\u0dca \u0d9a\u0dd2\u0dba\u0dbd\u0dcf \u0dad\u0dd2\u0db6\u0dd4\u0dab\u0dda \u0db1\u0dd0\u0dc4\u0dd0. \u0d94\u0dc0\u0dd4\u0db1\u0dca \u0dbb\u0ddd\u0dc4\u0dbd\u0dd9\u0db1\u0dca \u0d9a\u0dbb\u0dd4\u0dab\u0dd4 \u0dc3\u0ddc\u0dba\u0dcf \u0d9c\u0dd9\u0db1 \u0dbd\u0dd2\u0dba\u0db1\u0dca\u0db1 \u0d87\u0dad\u0dd2. \u0db8\u0dd4\u0dbd\u0dca \u0dbd\u0dd2\u0db4\u0dd2\u0dba \u0daf\u0dd0\u0d9a\u0dbd \u0db8\u0dcf\u0db0\u0dca\u200d\u0dba \u0d86\u0dba\u0dad\u0db1\u0dc0\u0dbd\u0dd2\u0db1\u0dca \u0db1\u0dd2\u0dc0\u0dd9\u0dc3\u0da7\u0db8 \u0d87\u0dc0\u0dd2\u0dad\u0dca \u0dad\u0db8\u0dba\u0dd2 \u0dc0\u0dd2\u0dc3\u0dca\u0dad\u0dbb \u0d85\u0dc4\u0db1\u0dca \u0dbd\u0dd2\u0dba\u0dd4\u0dc0\u0dda.\n\u0d9c\u0dd2\u0db1\u0dca\u0db1\u0d9a\u0dca \u0db1\u0dd0\u0dad\u0dd2\u0dc0 \u0daf\u0dd4\u0db8\u0d9a\u0dca \u0db1\u0d9c\u0dd2\u0db1\u0dca\u0db1\u0dda \u0db1\u0dd0\u0dad\u0dd2 \u0db1\u0dd2\u0dc3\u0dcf \u0db8\u0dd9\u0dad\u0db1 \u0db8\u0ddc\u0db1\u0dcf\u0db8 \u0dc4\u0dbb\u0dd2 \u0dc3\u0dd0\u0d9f\u0dc0\u0dd4\u0dab\u0dd4 \u0daf\u0dd9\u0dba\u0d9a\u0dca \u0d87\u0dad\u0dd2. \u0db8\u0db8 \u0d85\u0daf \u0dc0\u0dd9\u0db1\u0d9a\u0ddc\u0da7 \u0db8\u0d9c\u0dda \u0db6\u0dd2\u0dbb\u0dd2\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0dbd\u0ddc\u0d9a\u0dd4 \u0d9a\u0dd0\u0db4\u0d9a\u0dd2\u0dbb\u0dd3\u0db8\u0d9a\u0dca \u0d9a\u0dbb\u0db1\u0dc0\u0dcf.\u0db8\u0da7 \u0dbb\u0dd0\u0d9a\u0dd2\u0dba\u0dcf\u0dc0\u0da7 \u0d92 \u0db1\u0dd2\u0dc3\u0dcf \u0dba\u0db1\u0dca\u0db1 \u0db6\u0dd0\u0dc4\u0dd0. \u0dad\u0dc0\u0db8\u0dad\u0dca \u0db6\u0dd2\u0dbb\u0dd2\u0dba \u0d9c\u0dda \u0db8\u0dd4\u0dc4\u0dd4\u0dab \u0d85\u0dad \u0db4\u0dba \u0da7\u0dd2\u0d9a\u0d9a\u0dca \u0d89\u0daf\u0dd2\u0db8\u0dd2\u0dbd\u0dcf. \u0dad\u0db1\u0dd2\u0dba\u0db8 \u0dc0\u0dd0\u0da9\u0d9a\u0dca \u0d9a\u0dbb \u0d9c\u0db1\u0dca\u0db1 \u0db6\u0dd0\u0dc4\u0dd0. \u0d85\u0db4\u0dd2 \u0db8\u0dda \u0dc3\u0dd2\u0daf\u0dca\u0db0\u0dd2\u0dba\u0dd9\u0db1\u0dca \u0d9c\u0ddc\u0da9\u0dcf\u0d9a\u0dca \u0d85\u0dc3\u0dbb\u0dab \u0dc0\u0dd4\u0dab\u0dcf . \u0d91\u0d9a\u0dca\u0dad\u0dbb\u0dcf \u0dbb\u0dd6\u0db4\u0dc0\u0dcf\u0dc4\u0dd2\u0db1\u0dd3 \u0db1\u0dcf\u0dc5\u0dd2\u0d9a\u0dcf\u0dc0\u0d9a \u0d8b\u0daf\u0dd1\u0dc3\u0db1 \u0db4\u0dad\u0dca\u0dad\u0dbb \u0d9a\u0dd2\u0dba\u0dc0\u0db1 \u0dc0\u0dd0\u0da9\u0dc3\u0da7\u0dc4\u0db1\u0d9a \u0dad\u0db8\u0dba\u0dd2 \u0db8\u0db8 \u0db8\u0dd4\u0dbd\u0dd2\u0db1\u0dca\u0db8 \u0db8\u0dda \u0db1\u0dd2\u0dc0\u0dca\u0dc3\u0dca \u0d91\u0d9a \u0daf\u0dd0\u0d9a\u0dca\u0d9a\u0dda. \u0d92 \u0daf\u0dd0\u0d9a\u0dca\u0d9a \u0d9c\u0db8\u0db1\u0dca \u0db8\u0db8 \u0dba\u0dcf\u0dbd\u0dd4\u0dc0\u0dd9\u0d9a\u0dca \u0dc4\u0ddc\u0dba\u0dcf \u0d9c\u0dd9\u0db1 \u0d9c\u0dd2\u0dba\u0dcf \u0db8\u0dda \u0db1\u0dd2\u0dc0\u0dca\u0dc3\u0dca \u0d91\u0d9a \u0d9a\u0ddc\u0dc4\u0ddc\u0db8\u0daf \u0db8\u0dcf\u0db0\u0dca\u200d\u0dba\u0da7 \u0daf\u0dd9\u0db1\u0dca\u0db1\u0dda \u0d9a\u0dd2\u0dba\u0dbd\u0dcf \u0d85\u0dc4\u0d9c\u0db1\u0dca\u0db1. \u0d91\u0dad\u0d9a\u0ddc\u0da7\u0dba\u0dd2 \u0daf\u0db1\u0dca\u0db1\u0dda \u0db8\u0dda \u0d85\u0db4\u0dda\u0db8 \u0db1\u0dd2\u0dc0\u0dca\u0dc3\u0dca \u0d91\u0d9a \u0d9a\u0dd2\u0dba\u0dbd. \u0d89\u0db1\u0dca \u0db4\u0dc3\u0dca\u0dc3\u0dda \u0d9c\u0ddc\u0da9\u0d9a\u0dca \u0db8\u0dcf\u0db0\u0dca\u200d\u0dba \u0d86\u0dba\u0dad\u0db1\u0dc0\u0dbd\u0dd2\u0db1\u0dca \u0d86\u0dc0\u0dcf \u0db8\u0dda \u0d9c\u0dd0\u0db1 \u0d85\u0dc4\u0db1\u0dca\u0db1..\"\n\u0dc4\u0ddd\u0db8\u0dcf\u0d9c\u0db8 \u0db8\u0dd6\u0dbd\u0dd2\u0d9a \u0dbb\u0ddd\u0dc4\u0dbd\u0dd9\u0db1\u0dca \u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0db8\u0dc3\u0dd6 \u0d85\u0dc0\u0dc3\u0dca\u0dae\u0dcf\u0dc0\u0dda \u0d91\u0db8 \u0dc0\u0dcf\u0da7\u0dca\u0da7\u0dd4\u0dc0 \u0db7\u0dcf\u0dbb\u0dc0 \u0dc3\u0dd2\u0da7\u0dd2\n\u0dc1\u0dbd\u0dca\u200d\u0dba \u0dc0\u0ddb\u0daf\u0dca\u200d\u0dba \u0db0\u0db8\u0dca\u0db8\u0dd2\u0d9a \u0dc0\u0dd2\u0d9a\u0dca\u200d\u0dbb\u0db8\u0dc3\u0dda\u0d9a\u0dbb \u0db8\u0dc4\u0dad\u0dcf -\n\" \u0db8\u0dda \u0dbd\u0dd9\u0da9\u0dcf \u0db8\u0d9c\u0dda \u0dba\u0da7\u0dad\u0dda\u0dad\u0db8\u0dba\u0dd2 \u0dc4\u0dd2\u0da7\u0dd2\u0dba\u0dda. \u0d86\u0dc3\u0dcf\u0db0\u0db1\u0dba\u0d9a\u0dca \u0dad\u0dd2\u0db6\u0dd2\u0dbd\u0dcf \u0d85\u0db4\u0dd2 \u0d92\u0d9a\u0da7 \u0dad\u0db8\u0dba\u0dd2 \u0db6\u0dd9\u0dc4\u0dd9\u0dad\u0dca \u0dc0\u0dd2\u0daf\u0dca\u0daf\u0dda. \u0d92 \u0db6\u0dd9\u0dc4\u0dd9\u0dad\u0da7 \u0d86\u0dc3\u0dcf\u0daf\u0db1 \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0d87\u0dad\u0dd2 \u0dc0\u0dd9\u0dbd\u0dcf \u0d8a\u0da7 \u0db4\u0dc3\u0dca\u0dc3\u0dda \u0dbd\u0dd9\u0da9\u0dcf \u0daf\u0dd0\u0da9\u0dd2 \u0dc3\u0dad\u0dca\u0d9a\u0dcf\u0dbb \u0d92\u0d9a\u0d9a\u0dba\u0da7 \u0daf\u0dd0\u0db8\u0dca\u0db8\u0dcf. \u0db6\u0dbb\u0db4\u0dad\u0dbd \u0dad\u0dad\u0dca\u0dad\u0dca\u0dc0\u0dba\u0d9a \u0dc4\u0dd2\u0da7\u0dd2\u0dba\u0dda . \u0d89\u0db1\u0dca \u0db4\u0dc3\u0dca\u0dc3\u0dda \u0dbd\u0dd9\u0da9\u0dcf\u0dc0 \u0dbb\u0ddd\u0d9c\u0dd2\u0dba\u0dcf\u0dc0 \u0dc3\u0db8\u0dca\u0db4\u0dd6\u0dbb\u0dca \u0dab\u0dba\u0dd9\u0db1\u0dca \u0dc3\u0dd4\u0dc0 \u0dc0\u0dd9\u0dbd\u0dcf \u0dbd\u0dd9\u0da9\u0dcf\u0dc0 \u0dc0\u0dcf\u0da7\u0dca\u0da7\u0dd4\u0dc0\u0da7 \u0d9c\u0dd9\u0db1\u0dcf\u0dc0\u0dcf. \u0dc0\u0dcf\u0da7\u0dca\u0da7\u0dd4\u0dc0\u0dda \u0daf\u0dc0\u0dc3\u0dca 2-3\u0d9a\u0dca \u0d89\u0daf\u0dbd\u0dcf \u0dad\u0db8\u0dba\u0dd2 \u0da7\u0dd2\u0d9a\u0da7\u0dca \u0d9a\u0dd0\u0db4\u0dd4\u0dc0\u0dda. \u0d9a\u0dd2\u0dc3\u0dd2\u0db8 \u0dc0\u0dd9\u0dbd\u0dcf\u0dc0\u0d9a \u0db8\u0dda \u0dbd\u0dd9\u0da9\u0dcf\u0da7 \u0db8\u0ddd\u0da0\u0dbb\u0dd2\u0dba \u0db4\u0dd0\u0dad\u0dca\u0dad\u0da7\u0dc0\u0dad\u0dca \u0dba\u0db1\u0dca\u0db1 \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0d9a\u0dca \u0dad\u0dd2\u0db6\u0dd4\u0db1\u0dda \u0db1\u0dd0\u0dc4\u0dd0. \u0d85\u0dba\u0dd2. \u0dc3\u0dd3. \u0dba\u0dd6. \u0d91\u0d9a\u0da7 \u0d9c\u0dd9\u0db1\u0dcf\u0dc0 \u0d91\u0d9a \u0db8\u0ddd\u0da0\u0dbb\u0dd2\u0dba\u0da7 \u0d9c\u0dd9\u0db1\u0dcf\u0dc0 \u0d9a\u0dd2\u0dba\u0dbd\u0dcf \u0d9a\u0dd2\u0dba\u0db1 \u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db4\u0dd6\u0dbb\u0dca\u0dab \u0d85\u0dc3\u0dad\u0dca\u200d\u0dba\u0d9a\u0dca. \u0dbd\u0dd9\u0da9\u0dcf \u0db8\u0ddd\u0da0\u0dbb\u0dd2\u0dba\u0da7 \u0daf\u0dd0\u0db8\u0dca\u0db8\u0dcf \u0d9a\u0dd2\u0dba\u0db1\u0dca\u0db1 \u0d9a\u0dd2\u0dc3\u0dd2\u0db8 \u0dc4\u0dda\u0dad\u0dd4\u0dc0\u0d9a\u0dca \u0db1\u0dd0\u0dc4\u0dd0. \u0d85\u0db4\u0dd2\u0da7\u0dad\u0dca \u0dc4\u0dd2\u0dad\u0dcf\u0d9c\u0db1\u0dca\u0db1 \u0db6\u0dd0\u0dc4\u0dd0 \u0dc3\u0db8\u0dc4\u0dbb \u0db8\u0dcf\u0db0\u0dca\u200d\u0dba\u0dba \u0db8\u0dd9\u0dc4\u0dd9\u0db8 \u0dc0\u0dcf\u0dbb\u0dca \u0dad\u0dcf \u0d9a\u0dc5\u0dda \u0d87\u0dba\u0dd2 \u0d9a\u0dd2\u0dba\u0dbd\u0dcf. \u0db8\u0dda \u0dc0\u0dd2\u0dc3\u0dca\u0dad\u0dbb\u0dda \u0db4\u0dad\u0dca\u0dad\u0dbb \u0d9a\u0dd2\u0dc4\u0dd2\u0db4\u0dba\u0d9a\u0db8 \u0daf\u0dd0\u0db8\u0dd3\u0db8 \u0dc4\u0dbb\u0dd2\u0db8 \u0d85\u0dc3\u0dcf\u0db0\u0dcf\u0dbb\u0dab\u0dba\u0dd2. \u0d85\u0db4\u0dda \u0dbb\u0ddd\u0dc4\u0dbd\u0da7\u0dad\u0dca \u0dc4\u0dbb\u0dd2 \u0db1\u0dd0\u0dc4\u0dd0. \u0d92 \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0db8\u0dca\u0db4\u0dd4\u0dbb\u0dca\u0dab \u0dc0\u0dd0\u0dbb\u0dd0\u0daf\u0dd2\u0dba\u0dd2 \u0d9a\u0dd2\u0dba\u0dbd\u0dcf \u0dad\u0db8\u0dba\u0dd2 \u0d85\u0db4\u0da7 \u0d9a\u0dd2\u0dba\u0db1\u0dca\u0db1 \u0dc0\u0dd9\u0db1\u0dca\u0db1\u0dda .....\"\n\u0dc1\u0dbd\u0dca\u200d\u0dba \u0dc0\u0ddb\u0daf\u0dca\u200d\u0dba \u0d85\u0dbb\u0dd4\u0db1\u0da2\u0dd2\u0dad\u0dca \u0db4\u0dd3\u0dbb\u0dd2\u0dc3\u0dca \u0db8\u0dc4\u0dad\u0dcf -\n\" \u0db8\u0dd9\u0db8 \u0dbb\u0ddd\u0dc4\u0dbd\u0dda \u0dc1\u0dbd\u0dca\u200d\u0dba \u0dc0\u0ddb\u0daf\u0dca\u200d\u0dba\u0dc0\u0dbb\u0dd4 \u0daf\u0dd9\u0daf\u0dd9\u0db1\u0dd9\u0d9a\u0dca \u0d89\u0db1\u0dca\u0db1\u0dc0\u0dcf. \u0db8\u0dda \u0dbb\u0ddd\u0d9c\u0dd2\u0dba\u0dcf \u0dbb\u0ddd\u0dc4\u0dbd\u0da7 \u0d87\u0dad\u0dd4\u0dc5\u0dad\u0dca \u0d9a\u0dc5\u0dda \u0db8\u0dd0\u0dba\u0dd213 \u0dc0\u0dd9\u0db1\u0dd2\u0daf\u0dcf \u0db6\u0da9\u0dda \u0d9a\u0dd0\u0d9a\u0dca\u0d9a\u0dd4\u0db8\u0d9a\u0dca \u0d91\u0d9a\u0dca\u0d9a .\u0db8\u0db8 \u0daf\u0db1\u0dca\u0db1\u0dcf \u0dad\u0dbb\u0db8\u0dd2\u0db1\u0dca \u0d89\u0dbb\u0dd2\u0daf\u0dcf \u0daf\u0dc0\u0dc3\u0d9a\u0dca . \u0d91\u0daf\u0dcf \u0db8\u0d9c\u0dda \u0db4\u0dd0\u0dad\u0dca\u0dad \u0db1\u0dd9\u0dc0\u0dd9\u0dba\u0dd2 \u0d85\u0db1\u0dd9\u0d9a\u0dca \u0dc0\u0ddb\u0daf\u0dca\u200d\u0dba\u0dc0\u0dbb\u0dba\u0dcf\u0d9c\u0dda \u0dc0\u0dcf\u0da7\u0dca\u0da7\u0dd4\u0dc0\u0da7 \u0dbb\u0ddd\u0d9c\u0dd3\u0db1\u0dca \u0d87\u0dad\u0dd4\u0dc5\u0dad\u0dca \u0d9a\u0dbb\u0db1 \u0daf\u0dc0\u0dc3\u0dba\u0dd2. \u0dc0\u0ddb\u0daf\u0dca\u200d\u0dba \u0db8\u0dab\u0dca\u0da9\u0dbd\u0dba \u0dc3\u0dd0\u0d9a \u0d9a\u0dbb\u0dbd\u0dcf \u0dad\u0dd2\u0db6\u0dd4\u0dab\u0dcf \u0dbb\u0ddd\u0d9c\u0dd2\u0dba\u0dcf \u0d87\u0db4\u0dd9\u0db1\u0dca\u0da9\u0dd2\u0dc3\u0dba\u0dd2\u0dc3\u0dca \u0d9a\u0dd2\u0dba\u0db1 \u0dbb\u0ddd\u0d9c\u0dd3 \u0dad\u0dad\u0dca\u0dad\u0dca\u0dc0\u0dba\u0dd9\u0db1\u0dca \u0db4\u0dc3\u0dd4 \u0dc0\u0dd9\u0db1 \u0db6\u0dc0\u0da7. \u0d91\u0dba \u0dc3\u0dd2\u0dba\u0dba\u0da7 \u0dc3\u0dd2\u0dba\u0dba\u0d9a\u0dca \u0dad\u0dc4\u0dc0\u0dd4\u0dbb\u0dd4 \u0d9a\u0dd2\u0dbb\u0dd3\u0db8\u0da7 \u0dad\u0dc0\u0dad\u0dca \u0db4\u0dbb\u0dd3\u0d9a\u0dca\u0dc2\u0dab \u0d9a\u0dd2\u0dbb\u0dd3\u0db8\u0da7 \u0d85\u0dc0\u0dc1\u0dca\u200d\u0dba \u0db6\u0dc0\u0dad\u0dca. \u0d89\u0dad\u0dd2\u0db1\u0dca \u0d92 \u0d85\u0dc0\u0dc3\u0dca\u0dae\u0dcf\u0dc0\u0dda\u0daf\u0dd3 \u0dad\u0dd3\u0dbb\u0dab\u0dba \u0d9a\u0dbb\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0db4\u0dca\u200d\u0dbb\u0dad\u0dd2\u0da2\u0dd3\u0dc0\u0d9a \u0d96\u0dc2\u0db0\u0dba \u0daf\u0dd9\u0db1 \u0d9a\u0ddc\u0da7 \u0d9a\u0dd9\u0dad\u0dbb\u0ddd\u0d9a\u0dca\u0da7\u0dd2\u0db1\u0dca \u0d9a\u0dd2\u0dba\u0db1 \u0d87\u0db1\u0dca\u0da7\u0dd2\u0db6\u0dba\u0ddd\u0da7\u0dd2\u0d9a\u0dca \u0d91\u0d9a \u0dad\u0db8\u0dba\u0dd2 \u0dbd\u0dd9\u0da9\u0dcf\u0da7 \u0daf\u0dd3\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dda.\"\n\" \u0dc3\u0dcf\u0db8\u0dcf\u0db1\u0dca\u200d\u0dba\u0dba\u0dd9\u0db1\u0dca \u0db8\u0dda \u0d9a\u0dd9\u0dad\u0dbb\u0ddd\u0d9a\u0dca\u0da7\u0dd2\u0db1\u0dca \u0d9a\u0dd2\u0dba\u0db1 \u0db6\u0dd9\u0dc4\u0dd9\u0dad \u0daf\u0dd9\u0db1\u0d9a\u0ddc\u0da7 \u0d85\u0dc3\u0dcf\u0dad\u0dca\u0db8\u0dd2\u0d9a\u0dad\u0dcf \u0dad\u0dd2\u0dba\u0dd9\u0db1\u0dc0\u0daf \u0d9a\u0dd2\u0dba\u0dbd\u0dcf \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8\u0dda \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0d9a\u0dca\n\u0db1\u0dd0\u0dc4\u0dd0 \u0dad\u0dc0\u0db8. \u0db8\u0dd9\u0db8 \u0d87\u0db1\u0dca\u0da7\u0dd2\u0db6\u0dba\u0ddd\u0da7\u0dd2\u0d9a\u0dca \u0d91\u0d9a \u0dc4\u0dd9\u0db3 \u0db1\u0dd2\u0dbd\u0db0\u0dcf\u0dbb\u0dd2\u0db1\u0dd2\u0dba\u0d9a \u0dc0\u0dd2\u0dc3\u0dd2\u0db1\u0dca \u0daf\u0dd3\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0dc0\u0ddb\u0daf\u0dca\u200d\u0dba\u0dc0\u0dbb\u0dba\u0dcf \u0d85\u0db1\u0dd4\u0db8\u0dad \u0d9a\u0dc5\u0dcf\u0da7 \u0db4\u0dc3\u0dca\u0dc3\u0dda...\u0db7\u0db1\u0dca \u0db4\u0dc3\u0dd4 \u0db8\u0dd9\u0db8 \u0dbb\u0ddd\u0d9c\u0dd2\u0dba\u0dcf\u0da7 \u0dba\u0db8\u0dca \u0d86\u0dc3\u0dcf\u0daf\u0db1 \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0d87\u0dad\u0dd2 \u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0d92\u0d9a \u0db8\u0dcf\u0dbb\u0dcf\u0db1\u0dca\u0dad\u0dd2\u0d9a\u0dba\u0dd2 .\u0d92 \u0d85\u0dc0\u0dc3\u0dca\u0dae\u0dcf\u0dc0\u0dda \u0dbb\u0ddd\u0d9c\u0dd2\u0dba\u0dcf\u0d9c\u0dda \u0db4\u0dd9\u0dc2\u0dbb\u0dca \u0d85\u0da9\u0dd4 \u0dc0\u0dd9\u0dbd\u0dcf , \u0db1\u0dcf\u0da9\u0dd2 \u0dc0\u0dd0\u0da7\u0dd3\u0db8\u0dda \u0dc0\u0dda\u0d9c\u0dba \u0dc0\u0dda\u0d9c\u0dc0\u0dad\u0dca \u0dc0\u0dd9\u0dbd\u0dcf..\u0dc3\u0dd2\u0dc4\u0dd2\u0dba \u0db1\u0dd0\u0dad\u0dd2\u0dc0\u0dd9\u0db1 \u0dad\u0dad\u0dca\u0dad\u0dca\u0dc0\u0dba\u0da7 \u0dc4\u0dcf \u0dc4\u0dd8\u0daf \u0dc0\u0dc3\u0dca\u0dad\u0dd4\u0dc0 \u0d87\u0dab\u0dc4\u0dd2\u0da7\u0dd2\u0db1 \u0dad\u0dad\u0dca\u0dad\u0dca\u0dc0\u0dba\u0da7 \u0dbb\u0ddd\u0d9c\u0dd2\u0dba\u0dcf \u0db4\u0dad\u0dca \u0dc0\u0dd9\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0d91\u0dc4\u0dd9\u0db8 \u0db4\u0dad\u0dca\u0dc0\u0dd3 \u0d9c\u0dd9\u0db1 \u0dba\u0db1 \u0d9a\u0ddc\u0da7 \u0db8\u0dda \u0d85\u0db1\u0dca\u0da7\u0dd2\u0db6\u0dba\u0ddd\u0da7\u0dd2\u0d9a\u0dca \u0d91\u0d9a \u0dbb\u0ddd\u0d9c\u0dd2\u0dba\u0dcf\u0da7 \u0daf\u0dd3\u0db4\u0dd4 \u0dc4\u0dd9\u0db3 \u0db1\u0dd2\u0dbd\u0db0\u0dcf\u0dbb\u0dd2\u0db1\u0dd2\u0dba \u0dc0\u0dcf\u0da7\u0dca\u0da7\u0dd4\u0dc0\u0dda \u0d89\u0dad\u0dcf \u0dc0\u0dda\u0d9c\u0dc0\u0dad\u0dca\u0dc0 \u0d9a\u0dd1\u0d9c\u0dc3\u0dcf \u0dbb\u0ddd\u0dc4\u0dbd\u0dca \u0d9a\u0dcf\u0dbb\u0dca \u0dba \u0db8\u0dab\u0dca\u0da9\u0dbd\u0dba \u0d9c\u0dd9\u0db1\u0dca\u0dc0\u0dcf \u0dbb\u0ddd\u0d9c\u0dd2\u0dba\u0dcf\u0da7 \u0dc3\u0dd2\u0dba\u0dbd\u0dd4 \u0db4\u0dca\u200d\u0dbb\u0dad\u0dd2\u0d9a\u0dcf\u0dbb \u0d9a\u0dbb\u0db1 \u0d85\u0dad\u0dbb \u0dc4\u0dcf\u0da7\u0dca \u0db8\u0dc3\u0dcf\u0da2\u0dca \u0d91\u0d9a \u0db8\u0dda \u0dbb\u0ddd\u0d9c\u0dd2\u0dba\u0dcf\u0da7 \u0daf\u0dd3\u0dbd\u0dcf...\u0db8\u0dda \u0dc2\u0ddd\u0d9a\u0dca \u0d91\u0d9a\u0da7 \u0dbd\u0dd9\u0da9\u0dcf \u0dc0\u0dd2\u0db1\u0dcf\u0da9\u0dd2 \u0d9a\u0dd2\u0dc4\u0dd2\u0db4\u0dba\u0d9a\u0dd2\u0db1\u0dca \u0db8\u0dd0\u0dbb\u0dd9\u0db1\u0dca\u0db1 \u0dc0\u0dd4\u0dab\u0dad\u0dca \u0db4\u0dd4\u0dc5\u0dd4\u0dc0\u0db1\u0dca ...\"\n\" \u0db8\u0dda \u0dbb\u0ddd\u0d9c\u0dd2\u0dba\u0dcf\u0da7 \u0dc4\u0dd4\u0dc3\u0dca\u0db8 \u0d9c\u0dd0\u0db1\u0dd3\u0db8\u0dda \u0d85\u0db4\u0dc4\u0dc3\u0dd4\u0dad\u0dcf\u0dc0 \u0d9a\u0dca \u0d87\u0dad\u0dd2\u0dc0\u0dd9\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf.\u0db8\u0dda \u0db8\u0ddc\u0dc4\u0ddc\u0dad\u0dda\u0db8 \u0d9a\u0dd8\u0dad\u0dd3\u0db8 \u0dc3\u0dca\u0dc0\u0dc3\u0db1\u0dba \u0daf\u0dd9\u0db1\u0dca\u0db1 \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba \u0db4\u0da7\u0db1\u0dca \u0d85\u0dbb\u0db1\u0dca \u0dad\u0dd2\u0db6\u0dd4\u0dab\u0dcf.\u0d91\u0dba \u0dc3\u0dd1\u0dc4\u0dd9\u0db1\u0dca\u0db1 \u0db6\u0dbb\u0db4\u0dad\u0dbd \u0dc3\u0dd2\u0daf\u0dca\u0db0\u0dd2\u0dba\u0d9a\u0dca. \u0dc3\u0db8\u0dc4\u0dbb \u0dc0\u0dd9\u0dbd\u0dcf\u0dc0\u0da7 \u0d89\u0dbd \u0d87\u0da7 \u0dc0\u0dd4\u0db1\u0dad\u0dca \u0d9a\u0dd0\u0da9\u0dd9\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0db8\u0dda\n\u0dbb\u0ddd\u0d9c\u0dd2\u0dba\u0dcf\u0d9c\u0dda \u0d89\u0dbd \u0d87\u0da7 \u0d9a\u0dd0\u0da9\u0dd4\u0dab\u0dd4 \u0db6\u0dc0\u0da7 \u0dbd\u0d9a\u0dca\u0dc2\u0dab \u0db1\u0dd0\u0dc4\u0dd0. \u0db1\u0db8\u0dd4\u0dad\u0dca..\u0d87\u0dba\u0da7 \u0d92 \u0db8\u0dc3\u0dcf\u0da2\u0dca \u0d91\u0d9a\u0dd9\u0db1\u0dca \u0d87\u0d9c \u0dad\u0dbd\u0dbd\u0dcf \u0dc0\u0d9c\u0dda \u0dc3\u0dca\u0dc0\u0db7\u0dcf\u0dc0\u0dba\u0d9a\u0dca \u0dad\u0dd2\u0dba\u0dd9\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca..\"\n\u0da9\u0ddc\u0d9a\u0dca\u0da7\u0dbb\u0dca \u0dbd\u0dcf \u0db1\u0dbb\u0dca \u0dc3\u0dca\u0dbd \u0d85\u0dba\u0dd2. \u0dc3\u0dd3. \u0dba\u0dd6. \u0d91\u0d9a\u0da7 \u0d9c\u0dd9\u0db1\u0dd2\u0da0\u0dca\u0da0 \u0dbd\u0dd9\u0da9\u0dcf\u0dc0 \u0db8\u0ddd\u0da0\u0dbb\u0dd2\u0dba\u0da7 \u0d9c\u0dd9\u0db1\u0dd2\u0da0\u0dca\u0da0 \u0d9a\u0dd2\u0dba\u0db1\u0dca\u0db1\u0dda \u0db6\u0dcf\u0d9c\u0dd9\u0da7 \u0daf\u0dd0\u0db1\u0dd4\u0db8 \u0dad\u0dd2\u0dba\u0dd9\u0db1 \u0d9a\u0dd9\u0db1\u0dd9\u0d9a\u0dca.\n\u0dc0\u0dbb\u0daf\u0d9a\u0dca \u0dad\u0dd2\u0dba\u0dd9\u0db1\u0dc0\u0db1\u0db8\u0dca \u0daf\u0dd0\u0db8\u0dca\u0db8\u0da7 \u0d9a\u0db8\u0d9a\u0dca \u0db1\u0dd0\u0dc4\u0dd0. \u0db8\u0dda \u0dbb\u0ddd\u0d9c\u0dd2\u0dba\u0dcf \u0db4\u0dd0\u0db8\u0dd2\u0dab\u0dd2\u0dbd\u0dca\u0dbd\u0d9a\u0dca\u0dc0\u0dad\u0dca \u0d9a\u0dbb\u0dbd\u0dcf \u0db1\u0dd0\u0dc4\u0dd0\u0db1\u0dda \u0db8\u0dda \u0dc0\u0dd9\u0db1\u0d9a\u0db8\u0dca. \u0db1\u0dd2\u0dc0\u0dca\u0dc3\u0dca\u0dc0\u0dbd\u0dd2\u0db1\u0dca \u0dad\u0db8\u0dba\u0dd2 \u0db8\u0dda \u0dc3\u0dd2\u0daf\u0dca\u0db0\u0dd2\u0dba \u0db8\u0db8\u0dad\u0dca \u0daf\u0dd0\u0db1 \u0d9c\u0dad\u0dca\u0dad\u0dda. \u0db8\u0dda\u0dc0\u0d9c\u0dda \u0dc0\u0dd0\u0dbb\u0daf\u0dd2 \u0db1\u0dd2\u0dc0\u0dca\u0dc3\u0dca \u0db4\u0dad\u0dca\u0dad\u0dbb\u0dc0\u0dbd \u0d9c\u0dd2\u0dba\u0dcf\u0db8 \u0d85\u0db4\u0dda \u0dbb\u0ddd\u0dc4\u0dbd\u0dca \u0d9a\u0dcf\u0dbb\u0dca\u0dba\u0db8\u0dab\u0dca\u0da9\u0dbd\u0dba\u0da7\u0dad\u0dca \u0db8\u0dda\u0d9a \u0db6\u0dbd\u0db4\u0dcf\u0db1\u0dc0\u0dcf. \u0d85\u0db0\u0dd2\u0d9a\u0dcf\u0dbb\u0dd3 \u0dad\u0dd4\u0db8\u0dd2\u0dba\u0dad\u0dca \u0d85\u0db4\u0dc4\u0dc3\u0dd4\u0dad\u0dcf\u0dc0\u0da7 \u0db4\u0dad\u0dca \u0dc0\u0dd9\u0db1\u0dc0\u0dcf.\n\u0db8\u0dd9\u0db8 \u0d85\u0dc0\u0dc3\u0dca\u0dae\u0dcf\u0dc0 \u0dc3\u0db3\u0dc4\u0dcf \u0dc1\u0dbd\u0dca\u200d\u0dba \u0dc0\u0ddb\u0daf\u0dca\u200d\u0dba \u0d85\u0dbb\u0dd4\u0db1\u0da2\u0dd2\u0dad\u0dca \u0db4\u0dd3\u0dbb\u0dd2\u0dc3\u0dca , \u0dc1\u0dbd\u0dca\u200d\u0dba \u0dc0\u0ddb\u0daf\u0dca\u200d\u0dba \u0db0\u0db8\u0dca\u0db8\u0dd2\u0d9a \u0dc0\u0dd2\u0d9a\u0dca\u200d\u0dbb\u0db8\u0dc3\u0dda\u0d9a\u0dbb , \u0dc0\u0ddb\u0daf\u0dca\u200d\u0dba \u0db0\u0db1\u0dd4\u0d9a \u0db4\u0daf\u0dca\u0db8\u0dbb\u0dcf\u0da2\u0dca , \u0dc0\u0ddb\u0daf\u0dca\u200d\u0dba \u0db1\u0daf\u0dd3\u0d9a\u0dcf \u0dc3\u0db1\u0dca\u0daf\u0db1\u0dcf\u0dba\u0d9a , \u0dba\u0db1 \u0dc0\u0ddb\u0daf\u0dca\u200d\u0dba\u0dc0\u0dbb\u0dd4 \u0d87\u0dad\u0dd4\u0dc5\u0dd4 \" \u0db4\u0dca\u200d\u0dbb\u0db0\u0dcf\u0db1 \u0dc0\u0dd2\u0dc1\u0dda\u0dc2 \u0dc1\u0dca\u200d\u0dbb\u0dda\u0dab\u0dd2\u0dba\u0dda \u0dc4\u0dd9\u0daf \u0db1\u0dd2\u0dbd\u0db0\u0dcf\u0dbb\u0dd2\u0db1\u0dd3 \u0d91\u0da0\u0dca, \u0d91\u0db8\u0dca \u0dc1\u0dd2\u0dbb\u0ddd\u0db8\u0dcf, \u0dc4\u0dd9\u0daf \u0db1\u0dd2\u0dbd\u0db0\u0dcf\u0dbb\u0dd2\u0db1\u0dd3 \u0dc4\u0dcf \u0d91\u0dc3\u0dca , \u0d9a\u0dda , \u0d91\u0db8\u0dca \u0da2\u0dba\u0dc3\u0dda\u0db1 \u0dba\u0db1 \u0dbb\u0ddd\u0dc4\u0dbd\u0dda \u0db8\u0dc4\u0dad\u0dca\u0db8 \u0db8\u0dc4\u0dad\u0dca\u0db8\u0dd3\u0dc4\u0dd6 \u0dc3\u0dc4\u0db7\u0dcf\u0d9c\u0dd3 \u0dc0\u0dd6\u0dc4.\n\u0db4\u0dca\u200d\u0dbb\u0dd2\u0dba\u0d82\u0d9c\u0dd2 \u0da2\u0dba\u0dc3\u0dd2\u0d82\u0dc4\u0d9c\u0ddc\u0da9\u0d9c\u0db8 \u0dc3\u0db8\u0dd6\u0dc4\n\u0db6\u0da7\u0dc4\u0dd2\u0dbb\u0dbb\u0ddc\u0d9c\u0dca\u0dba\u0dcf \u0db8\u0ddc\u0da0\u0dbb\u0dd2\u0dba\u0da7 \u0daf\u0dd0\u0db8\u0dca\u0db8\u0dcf \u0d9a\u0dd2\u0dba\u0db1\u0dbd\u0d9a\u0dad\u0dcf\u0dc0 \u0dc0\u0dd2\u0dba \u0db1\u0ddc\u0dc4\u0dd0\u0d9a\u0dca\u0d9a\u0d9a\u0dca.No antibiotic called \u0d9a\u0dd9\u0dad\u0dbb\u0ddc\u0d9a\u0dca\u0da7\u0dd2\u0db1\u0dca "},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 16:14\u0db4\u0dd4\u0dc0\u0dad\u0dca\u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4 \u0db8\u0db1\u0dca\u0dad\u0dca\u200d\u0dbb\u0dd3 \u0db1\u0dcf\u0db8\u0dbd\u0dca \u0dbb\u0dcf\u0da2\u0db4\u0d9a\u0dca\u0dc2 \u0d87\u0dad\u0dd4\u0dc5\u0dd4 \u0dc0\u0dd2\u0dad\u0dca\u0dad\u0dd2\u0d9a\u0dbb\u0dd4\u0dc0\u0db1\u0dca 05 \u0daf\u0dd9\u0db1\u0dd9\u0d9a\u0dd4 \u0dc3\u0dc4 \u0d9c\u0dc0\u0dbb\u0dca\u0dc3\u0dca \u0d9a\u0ddd\u0db4\u0dbb\u0dda\u0da7\u0dca \u0dc3\u0dbb\u0dca\u0dc0\u0dd2\u0dc3\u0dc3\u0dca \u0dc3\u0db8\u0dcf\u0d9c\u0db8\u0da7 \u0d91\u0dbb\u0dd9\u0dc4\u0dd2 \u0db1\u0da9\u0dd4\u0dc0 \u0dbd\u0db6\u0db1 \u0db8\u0dc3 10 \u0dc0\u0db1\u0daf\u0dcf \u0daf\u0d9a\u0dca\u0dc0\u0dcf \u0d9a\u0dbd\u0dca \u0daf\u0dd0\u0db8\u0dd4\u0dab\u0dd2.\n\u0d92, \u0d9a\u0ddc\u0dc5\u0db9 \u0db8\u0dc4\u0dcf\u0db0\u0dd2\u0d9a\u0dbb\u0dab \u0dc0\u0dd2\u0db1\u0dd2\u0dc3\u0dd4\u0dbb\u0dd4 \u0dc3\u0db8\u0dca\u0db4\u0dad\u0dca \u0d85\u0db6\u0dda\u0d9a\u0ddd\u0db1\u0dca\u0d9c\u0dd9\u0dca \u0db1\u0dd2\u0dba\u0dd9\u0dcf\u0dca\u0d9c\u0dba\u0d9a\u0da7 \u0d85\u0db1\u0dd4\u0dc0\u0dba\u0dd2.\n\u0db8\u0dd9\u0db8 \u0db1\u0da9\u0dd4\u0dc0\u0dda \u0daf\u0dd9\u0dc0\u0db1 \u0dc0\u0dd2\u0dad\u0dca\u0dad\u0dd2\u0d9a\u0dcf\u0dbb\u0dd2\u0dba \u0d85\u0db0\u0dd2\u0d9a\u0dbb\u0dab\u0dba \u0dc4\u0db8\u0dd4\u0dc0\u0dda \u0db4\u0dd9\u0db1\u0dd3 \u0db1\u0ddc\u0dc3\u0dd2\u0da7\u0dd3\u0db8 \u0d8a\u0da7 \u0dc4\u0dda\u0dad\u0dd4\u0dc0\u0dba\u0dd2.\n\u0dbb\u0dd4\u0db4\u0dd2\u0dba\u0dbd\u0dca \u0db8\u0dd2\u0dbd\u0dd2\u0dba\u0db1 30\u0d9a \u0db8\u0dd4\u0daf\u0dbd\u0d9a\u0dca \u0d85\u0dba\u0dd4\u0dad\u0dd4 \u0dbd\u0dd9\u0dc3 \u0d8b\u0db4\u0dba\u0dcf \u0d9c\u0dd0\u0db1\u0dd3\u0db8 \u0db8\u0d9c\u0dd2\u0db1\u0dca \u0db8\u0dd4\u0daf\u0dbd\u0dca \u0dc0\u0dd2\u0dc1\u0dd4\u0daf\u0dca\u0db0\u0dd2\u0d9a\u0dbb\u0dab\u0dba \u0dc0\u0dd0\u0dbd\u0dd0\u0d9a\u0dca\u0dc0\u0dd3\u0db8\u0dda \u0db4\u0db1\u0dad \u0dba\u0da7\u0dad\u0da7 \u0d9c\u0dd0\u0db1\u0dd9\u0db1 \u0dc0\u0dd0\u0dbb\u0daf\u0dd2 \u0dc3\u0dd2\u0daf\u0dd4\u0d9a\u0dc5 \u0db6\u0dc0\u0da7 \u0db8\u0ddc\u0dc0\u0dd4\u0db1\u0dca\u0da7 \u0d91\u0dbb\u0dd9\u0dc4\u0dd2\u0dc0 \u0da0\u0ddd\u0daf\u0db1\u0dcf \u0d91\u0dbd\u0dca\u0dbd \u0dc0\u0dd2\u0dba.\n\u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4 \u0db8\u0db1\u0dca\u0dad\u0dca\u200d\u0dbb\u0dd3 \u0db1\u0dcf\u0db8\u0dbd\u0dca \u0dbb\u0dcf\u0da2\u0db4\u0d9a\u0dca\u0dc2\u0da7 \u0d85\u0dba\u0dad\u0dca \u0d9c\u0dc0\u0dbb\u0dca\u0dc3\u0dca \u0d9a\u0ddd\u0db4\u0dbb\u0dda\u0da7\u0dca \u0dc3\u0db8\u0dcf\u0d9c\u0db8, \u0dc0\u0dd9\u0db1\u0dad\u0dca \u0dc3\u0db8\u0dcf\u0d9c\u0db8\u0d9a\u0dca \u0dc3\u0db8\u0d9f \u0dc3\u0dd2\u0daf\u0dd4\u0d9a\u0dc5 \u0d9c\u0dab\u0dd4\u0daf\u0dd9\u0db1\u0dd4\u0dc0\u0d9a\u0daf\u0dd3 \u0db8\u0dd9\u0dbd\u0dd9\u0dc3 \u0d85\u0dba\u0dae\u0dcf \u0dbd\u0dd9\u0dc3 \u0d8b\u0db4\u0dba\u0dcf \u0d9c\u0dd0\u0db1\u0dd3\u0db8 \u0d87\u0dad\u0dd4\u0dc5\u0dd4 \u0d85\u0db0\u0dd2 \u0da0\u0ddd\u0daf\u0db1\u0dcf 11\u0d9a\u0dca \u0dba\u0da7\u0dad\u0dda \u0db1\u0dd3\u0dad\u0dd2\u0db4\u0dad\u0dd2\u0dc0\u0dbb\u0dba\u0dcf \u0dc0\u0dd2\u0dc3\u0dd2\u0db1\u0dca \u0db8\u0dd9\u0db8 \u0db1\u0da9\u0dd4\u0dc0 \u0db4\u0dc0\u0dbb\u0dcf \u0dad\u0dd2\u0db6\u0dd9\u0dca.\n\u0db1\u0dcf\u0db8\u0dbd\u0dca \u0dbb\u0dcf\u0da2\u0db4\u0d9a\u0dca\u0dc2 \u0d87\u0dad\u0dd4\u0dc5\u0dd4 \u0dc3\u0dd0\u0d9a \u0dc4\u0dba\u0d9a\u0da7 \u0db1\u0da9\u0dd4\u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4 \u0db8\u0db1\u0dca\u0dad\u0dca\u200d\u0dbb\u0dd3 \u0db1\u0dcf\u0db8\u0dbd\u0dca \u0dbb\u0dcf\u0da2\u0db4\u0d9a\u0dca\u0dc2"},
{"author(s)": "", "article": "Sunday, \u0da2\u0dd4\u0db1\u0dd2 17, 2018 - 09:31\u0db4\u0dd4\u0dc0\u0dad\u0dca\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd2\u0d9a\u0da7\u0dca \u0d86\u0dba\u0dad\u0db1\u0dba\u0dda \u0d8b\u0db4\u0daf\u0dda\u0dc1\u0d9a \u0dad\u0db1\u0dad\u0dd4\u0dbb\u0d9a\u0dca \u0db7\u0dcf\u0dbb \u0d9c\u0db1\u0dca\u0db1\u0dd0\u0dba\u0dd2 \u0d9a\u0dca\u200d\u0dbb\u0dd3\u0da9\u0dcf \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dba\u0dcf \u0d9a\u0dc5 \u0d89\u0dbd\u0dca\u0dbd\u0dd3\u0db8 \u0dc4\u0dd2\u0da7\u0db4\u0dd4 \u0da7\u0dd9\u0dc3\u0dca\u0da7\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dca\u200d\u0dbb\u0dd3\u0da9\u0d9a \u0d85\u0dbb\u0dc0\u0dd2\u0db1\u0dca\u0daf \u0daf \u0dc3\u0dd2\u0dbd\u0dca\u0dc0\u0dcf \u0daf \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb \u0dad\u0dd2\u0db6\u0dda.\n\u0d9a\u0dca\u200d\u0dbb\u0dd2\u0d9a\u0da7\u0dca \u0db4\u0dbb\u0dd2\u0db4\u0dcf\u0dbd\u0db1\u0dba\u0da7 \u0dc3\u0db8\u0dca\u0db6\u0db1\u0dca\u0db0 \u0dc0\u0dd3\u0db8\u0da7 \u0db8\u0dd9\u0dba \u0dc3\u0dd4\u0daf\u0dd4\u0dc3\u0dd4 \u0db8 \u0d85\u0dc0\u0dc3\u0dca\u0dae\u0dcf\u0dc0 \u0db1\u0ddc\u0dc0\u0db1 \u0db6\u0dc0\u0da7\u0dba\u0dd2 \u0d94\u0dc4\u0dd4 \u0db4\u0dd9\u0db1\u0dca\u0dc0\u0dcf \u0daf\u0dd3 \u0d87\u0dad\u0dca\u0dad\u0dda.\n\u0d9a\u0dd9\u0dc3\u0dda \u0dc0\u0dd9\u0dad\u0dad\u0dca, \u0db8\u0dda \u0dc0\u0db1 \u0dc0\u0dd2\u0da7 \u0d91\u0db8 \u0d89\u0dbd\u0dca\u0dbd\u0dd3\u0db8 \u0d9a\u0dd4\u0db8\u0dcf\u0dbb\u0dca \u0dc3\u0d82\u0d9c\u0d9a\u0dca\u0d9a\u0dcf\u0dbb, \u0db8\u0dc4\u0dda\u0dbd \u0da2\u0dba\u0dc0\u0dbb\u0dca\u0db0\u0db1, \u0dbb\u0ddc\u0dc2\u0dcf\u0db1\u0dca \u0db8\u0dc4\u0dcf\u0db1\u0dcf\u0db8 \u0dc3\u0dc4 \u0db8\u0dd4\u0dad\u0dca\u0dad\u0dba\u0dd2\u0dba\u0dcf \u0db8\u0dd4\u0dbb\u0dbd\u0dd2\u0daf\u0dbb\u0db1\u0dca \u0dba\u0db1 \u0d9a\u0dca\u200d\u0dbb\u0dd3\u0da9\u0d9a\u0dba\u0dd2\u0db1\u0dca \u0daf \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb \u0dad\u0dd2\u0db6\u0dda.\n\u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0db8\u0dd2\u0da7\u0dd4 \u0dc3\u0db7\u0dcf\u0db4\u0dad\u0dd2 \u0db0\u0dd4\u0dbb\u0dba\u0dd9\u0db1\u0dca \u0d85\u0dbb\u0dc0\u0dd2\u0db1\u0dca\u0daf \u0daf \u0dc3\u0dd2\u0dbd\u0dca\u0dc0\u0dcf \u0d89\u0dc0\u0dad\u0dca\u0dc0\u0dd9\u0dba\u0dd2.?\u0dc4\u0dd2\u0da7\u0db4\u0dd4 \u0da7\u0dd9\u0dc3\u0dca\u0da7\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dca\u200d\u0dbb\u0dd3\u0da9\u0d9a \u0d85\u0dbb\u0dc0\u0dd2\u0db1\u0dca\u0daf \u0daf \u0dc3\u0dd2\u0dbd\u0dca\u0dc0\u0dcf"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u00a0\n\n\u0d95\u0db1\u0dd1\u0d9c\u0db8- \u0db8\u0dd0\u0daf\u0db8\u0dc5\u0dd4\u0dc0 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba\u0dda \u0d85\u0db7\u0dd2\u0db1\u0dc0 \u0dbb\u0db1\u0dca\u0dc0\u0dd0\u0da7 \u0dc0\u0dd2\u0dc0\u0dd8\u0dad \u0d9a\u0dd2\u0dbb\u0dd3\u0db8\u0dda \u0db4\u0dd4\u0dab\u0dca\u200d\u0dba\u0dd9\u0dcf\u0dca\u0dad\u0dca\u0dc3\u0dc0\u0dba\u0dda \u0daf\u0dd3 \u0da2\u0db1\u0db4\u0dad\u0dd2 \u0d9a\u0dd2\u0dba\u0dba\u0dd2\n\u0dba\u0dc4\u0db4\u0dad\u0dca \u0dbb\u0da7\u0d9a\u0dca \u0d9c\u0ddc\u0da9\u0db1\u0d9f\u0db1\u0dca\u0db1 \u0db6\u0dde\u0daf\u0dca\u0db0 \u0db7\u0dd2\u0d9a\u0dca\u0dc2\u0dd6\u0db1\u0dca \u0dc0\u0dc4\u0db1\u0dca\u0dc3\u0dda\u0dbd\u0dcf \u0d85\u0db1\u0dca\u200d\u0dba \u0d86\u0d9c\u0db8\u0dd2\u0d9a \u0db1\u0dcf\u0dba\u0d9a\u0dba\u0db1\u0dca, \u0dc0\u0dd2\u0daf\u0dca\u0dc0\u0dad\u0dd4\u0db1\u0dca \u0db8\u0dd9\u0db1\u0dca\u0db8 \u0dbb\u0dcf\u0da2\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0daf \u0d9a\u0dca\u200d\u0dbb\u0dd2\u0dba \u0d9a\u0dc5 \u0dba\u0dd4\u0dad\u0dd4 \u0db6\u0dc0 \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0d9a\u0dd3\u0dba. \u0d92 \u0db8\u0dc4\u0dad\u0dcf \u0d91\u0dc3\u0dda \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda \u0db4\u0dc3\u0dd4\u0d9c\u0dd2\u0dba \u0daf\u0dcf (15) \u0db4\u0dc3\u0dca\u0dc0\u0dbb\u0dd4 5.30 \u0da7 \u0db4\u0db8\u0dab \u0db4\u0ddc\u0dc5\u0ddc\u0db1\u0dca\u0db1\u0dbb\u0dd4\u0dc0 \u0d95\u0db1\u0dd1\u0d9c\u0db8 \u0db8\u0dd0\u0daf\u0db8\u0dc5\u0dd4 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba\u0dda \u0daf\u0dcf\u0dba\u0d9a \u0dc3\u0db7\u0dcf\u0dc0 \u0dc0\u0dd2\u0dc3\u0dd2\u0db1\u0dca \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 110\u0d9a \u0db8\u0dd4\u0daf\u0dbd\u0d9a\u0dca \u0dc0\u0dd0\u0dba\u0d9a\u0dbb \u0d89\u0daf\u0dd2\u0d9a\u0dbb \u0dad\u0dd2\u0db6\u0dd6 \u0dbb\u0db1\u0dca\u0dc0\u0dd0\u0da7 \u0dc4\u0dcf \u0db6\u0ddd\u0db0\u0dd2 \u0db4\u0dca\u200d\u0dbb\u0dcf\u0d9a\u0dcf\u0dbb\u0dba \u0dc0\u0dd2\u0dc0\u0dd8\u0dad \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0db4\u0dd0\u0dc0\u0dd0\u0dad\u0dd2 \u0d8b\u0dad\u0dca\u0dc3\u0dc0 \u0dc3\u0db7\u0dcf\u0dc0\u0dda\u0daf\u0dd3\u0dba. \u0db8\u0dd9\u0dc4\u0dd2 \u0daf\u0dd3 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0db6\u0dd4\u0daf\u0dd4\u0db1\u0dca \u0dc0\u0dd9\u0dad \u0db8\u0dbd\u0dca \u0db4\u0dd6\u0da2\u0dcf \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0dbb\u0db1\u0dca\u0dc0\u0dd0\u0da7 \u0dc4\u0dcf \u0db6\u0ddd\u0db0\u0dd2 \u0db4\u0dca\u200d\u0dbb\u0dcf\u0d9a\u0dcf\u0dbb\u0dba \u0dc0\u0dd2\u0dc0\u0dd8\u0dad \u0d9a\u0dc5\u0dda\u0dba.\n\u0d89\u0db1\u0dca \u0db4\u0dc3\u0dd4\u0dc0 \u0db4\u0ddc\u0dc5\u0ddc\u0db1\u0dca\u0db1\u0dbb\u0dd4\u0dc0 \u0d95\u0db1\u0dd1\u0d9c\u0db8 \u0db8\u0dd0\u0daf \u0db8\u0dc5\u0dd4 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba\u0dda \u0dc0\u0dd2\u0dc4\u0dcf\u0dbb\u0dcf\u0db0\u0dd2\u0db4\u0dad\u0dd2 \u0dc4\u0dd2\u0da7\u0db4\u0dd4 \u0d85\u0db0\u0dca\u200d\u0dba\u0dcf\u0db4\u0db1 \u0d85\u0db0\u0dca\u200d\u0dba\u0d9a\u0dca\u0dc2 \u0dc0\u0dd2\u0dc1\u0dca\u200d\u0dbb\u0dcf\u0db8\u0dd2\u0d9a \u0d9a\u0dc0\u0dd4\u0da9\u0dcf\u0d9c\u0db8\u0dca\u0db8\u0db1 \u0dc0\u0dd2\u0db8\u0dbd\u0dbb\u0dad\u0db1 \u0dc4\u0dd2\u0db8\u0dd2\u0dba\u0ddd \u0dc0\u0dd2\u0dc3\u0dd2\u0db1\u0dca \u0dbb\u0dd0\u0dc3\u0dca\u0dc0 \u0dc3\u0dd2\u0da7\u0dd2 \u0db4\u0dd2\u0dbb\u0dd2\u0dc3 \u0db4\u0db1\u0dca\u0dc3\u0dd2\u0dbd\u0dca \u0dc3\u0db8\u0dcf\u0daf\u0db1\u0dca \u0d9a\u0dbb \u0d85\u0db1\u0dd4\u0dc1\u0dcf\u0dc3\u0db1\u0dcf\u0dc0\u0d9a\u0dca \u0daf \u0d9a\u0dc5\u0dc4. \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0d91\u0dc4\u0dd2 \u0daf\u0dd3 \u0db8\u0dd9\u0dc3\u0dda \u0daf \u0d9a\u0dd3\u0dba. \u0dba\u0dc4\u0db4\u0dad\u0dca \u0dbb\u0da7\u0d9a\u0dca \u0d9c\u0ddc\u0da9\u0db1\u0d9f\u0db1\u0dca\u0db1 \u0db6\u0dde\u0daf\u0dca\u0db0 \u0db7\u0dd2\u0d9a\u0dca\u0dc2\u0dd6\u0db1\u0dca \u0dc0\u0dc4\u0db1\u0dca\u0dc3\u0dda\u0dbd\u0dcf\u0d9c\u0dda \u0db8\u0dd9\u0db1\u0dca\u0db8 \u0d85\u0db1\u0dca\u200d\u0dba \u0d86\u0d9c\u0db8\u0dd2\u0d9a \u0db1\u0dcf\u0dba\u0d9a\u0dba\u0db1\u0dca \u0dc0\u0dd2\u0daf\u0dca\u0dc0\u0dad\u0dd4\u0db1\u0dca \u0dbb\u0dcf\u0da2\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0daf \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd3\u0dad\u0dca\u0dc0\u0dba \u0dad\u0dd2\u0db6\u0dd2\u0dba \u0dba\u0dd4\u0dad\u0dd4\u0dba.\n\u0d85\u0daf \u0dc3\u0db8\u0dcf\u0da2\u0dba\u0dda \u0dc0\u0dd2\u0db1\u0dba, \u0dc3\u0dcf\u0dbb\u0db0\u0dbb\u0dca\u0db8 \u0db4\u0dd2\u0dbb\u0dd2\u0dc4\u0dd3\u0db8\u0dd9\u0db1\u0dca \u0dbb\u0da7 \u0dc0\u0dd2\u0dc1\u0dcf\u0dbd \u0dbd\u0dd9\u0dc3 \u0dc3\u0db8\u0dcf\u0da2 \u0daf\u0dd6\u0dc2\u0dab\u0dba\u0dd9\u0db1\u0dca \u0dc0\u0dd2\u0db1\u0dcf\u0dc1 \u0dc0\u0dd9\u0dbd\u0dcf. \u0d91\u0dc0\u0dd0\u0db1\u0dd2 \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0d8b\u0daf\u0dcf\u0dc0\u0dd9\u0dbd\u0dcf \u0dad\u0dd2\u0db6\u0dd9\u0db1\u0dca\u0db1\u0dd9. \u0db8\u0db8 \u0d85\u0daf \u0d89\u0dad\u0dcf\u0db8 \u0dc3\u0dad\u0dd4\u0da7\u0dd4 \u0dc0\u0dd9\u0db1\u0dc0\u0dcf \u0db8\u0dda \u0db8\u0dd0\u0daf\u0db8\u0dc5\u0dd4\u0dc0 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba\u0dda \u0db4\u0dd2\u0db1\u0dca\u0d9a\u0db8\u0da7 \u0dc3\u0dc4\u0db7\u0dcf\u0d9c\u0dd2\u0dc0\u0dd3\u0db8\u0da7 \u0dbd\u0dd0\u0db6\u0dd3\u0db8 \u0d9c\u0dd0\u0db1. \u0db8\u0dda \u0d8b\u0dad\u0dd4\u0db8\u0dca \u0d9a\u0da7\u0dba\u0dd4\u0dad\u0dca\u0dad\u0da7 \u0db8\u0da7 \u0d86\u0dbb\u0dcf\u0db0\u0db1\u0dcf \u0d9a\u0dd2\u0dbb\u0dd3\u0db8 \u0d9c\u0dd0\u0db1 \u0db8\u0dda \u0dc0\u0dd2\u0dc4\u0dcf\u0dbb\u0dcf\u0db0\u0dd2\u0db4\u0dad\u0dd2 \u0dc3\u0dca\u0dc0\u0dcf\u0db8\u0dd3\u0db1\u0dca \u0dc0\u0dc4\u0db1\u0dca\u0dc3\u0dda \u0d87\u0dad\u0dd4\u0dc5\u0dd4 \u0daf\u0dcf\u0dba\u0d9a \u0dc3\u0db7\u0dcf\u0dc0\u0da7 \u0db8\u0db8 \u0dc3\u0dca\u0dad\u0dd4\u0dad\u0dd2 \u0d9a\u0dbb\u0db1\u0dc0\u0dcf. \u0db8\u0dda \u0db6\u0ddd\u0db0\u0dd2 \u0db4\u0dca\u200d\u0dbb\u0dcf\u0d9a\u0dcf\u0dbb\u0dba \u0dbb\u0db1\u0dca\u0dc0\u0dd0\u0da7 \u0db1\u0dd2\u0dc3\u0dcf \u0d8b\u0dad\u0dd4\u0db8\u0dca \u0db6\u0ddd\u0db0\u0dd3\u0db1\u0dca \u0dc0\u0dc4\u0db1\u0dca\u0dc3\u0dda\u0d9c\u0dda \u0d9c\u0dde\u0dbb\u0dc0\u0dba \u0d86\u0dbb\u0d9a\u0dca\u0dc2\u0dcf\u0dc0 \u0db4\u0dd6\u0da2\u0db1\u0dd3\u0dba \u0db6\u0dc0 \u0dbb\u0dd0\u0d9a\u0dd9\u0db1\u0dc0\u0dcf \u0db8\u0dda \u0db8\u0dd0\u0daf\u0db8\u0dc5\u0dd4\u0dc0 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba \u0db8\u0da7 \u0d85\u0dbd\u0dd4\u0dad\u0dca \u0dad\u0dd0\u0db1\u0d9a\u0dca \u0db1\u0dd9\u0dc0\u0dd9\u0dba\u0dd2. \u0d91\u0daf\u0dcf \u0dc3\u0dd2\u0da7\u0db8 \u0dc0\u0dd0\u0db3 \u0db4\u0dd4\u0daf\u0dcf \u0d9c\u0dd0\u0db1\u0dd3\u0db8\u0da7 \u0db4\u0dd0\u0db8\u0dd2\u0dab\u0dd2 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba\u0d9a\u0dca. \u0d85\u0db4\u0dc0\u0dad\u0dca \u0dc0\u0dd3 \u0dc0\u0daf\u0dcf\u0dc5 \u0daf\u0db9\u0dd4\u0dbd\u0dca\u0dbd\u0dda \u0d89\u0db1\u0dca\u0daf\u0dca\u200d\u0dbb\u0dc3\u0dcf\u0dbb \u0dc4\u0dd2\u0db8\u0dd2\u0dba\u0db1\u0dca, \u0d8b\u0da9\u0dd4\u0d9c\u0db8 \u0db0\u0db8\u0dca\u0db8\u0dcf\u0db1\u0db1\u0dca\u0daf \u0dc4\u0dd2\u0db8\u0dd2\u0dba\u0db1\u0dca \u0d92 \u0dc4\u0dd2\u0db8\u0dd2 \u0dc0\u0dbb\u0dd4\u0db1\u0dca\u0d9c\u0dda \u0d85\u0db1\u0dd4\u0dc1\u0dcf\u0dc3\u0db1\u0dcf \u0d85\u0dc0\u0dc0\u0dcf\u0daf \u0dc3\u0d82\u0d9d\u0dba\u0dcf \u0dc0\u0dc4\u0db1\u0dca\u0dc3\u0dda\u0dbd\u0dcf\u0da7 \u0daf\u0dd0\u0d9a\u0dca \u0dc0\u0dd6 \u0d9c\u0dde\u0dbb\u0dc0\u0dba \u0db1\u0dd2\u0dc3\u0dcf \u0db8\u0da7 \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4\u0dc0\u0dda \u0db8\u0db1\u0dca\u0dad\u0dca\u200d\u0dbb\u0dd3\u0dc0\u0dbb\u0dba\u0d9a\u0dd4\u0dc0 \u0dc3\u0dd2\u0da7 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0d9a\u0dd4 \u0daf\u0d9a\u0dca\u0dc0\u0dcf \u0dba\u0dcf\u0db8\u0da7 \u0dc4\u0dd0\u0d9a\u0dd2 \u0dc0\u0dd4\u0dab\u0dcf. \u0dba\u0dc4\u0db4\u0dad\u0dca \u0dbb\u0da7\u0d9a\u0dca \u0d9c\u0db8\u0d9a\u0dca \u0d87\u0dad\u0dd2 \u0d9a\u0dbb\u0db1\u0dca\u0db1 \u0db7\u0dd2\u0d9a\u0dca\u0dc2\u0dd4\u0db1\u0dca \u0dc0\u0dc4\u0db1\u0dca\u0dc3\u0dda\u0dbd\u0dcf\u0d9c\u0dda \u0db0\u0dbb\u0dca\u0db8\u0dba \u0d85\u0dc0\u0dc0\u0dcf\u0daf \u0d8b\u0dad\u0dd4\u0db8\u0dca \u0d9a\u0ddc\u0da7 \u0dc3\u0dd0\u0dbd\u0d9a\u0dd2\u0dba \u0dba\u0dd4\u0dad\u0dd4\u0dba\u0dd2.\n\u0db6\u0dde\u0daf\u0dca\u0db0 \u0dbb\u0da7 \u0dad\u0dd4\u0dc5 \u0dc3\u0dad\u0dd4\u0da7\u0dd2\u0db1\u0dca \u0dc3\u0dd2\u0da7\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0d85\u0daf \u0d8b\u0daf\u0dcf\u0dc0\u0dd3 \u0dad\u0dd2\u0db6\u0dd9\u0db1\u0dca\u0db1\u0dda \u0dc0\u0dcf\u0dab\u0dd2\u0da2 \u0dc3\u0db8\u0dcf\u0da2\u0dba \u0dad\u0dd4\u0dc5 \u0db8\u0dd4\u0daf\u0dbd\u0dca \u0dc3\u0ddc\u0dba\u0dcf \u0dc3\u0dd3\u0db8\u0dcf\u0dc0\u0d9a\u0dd2\u0db1\u0dca \u0dad\u0ddc\u0dbb\u0dc0 \u0dc4\u0db9\u0dcf\u0dba\u0dcf\u0db8\u0dba\u0dd2. \u0db8\u0dd4\u0daf\u0dbd\u0dda \u0dc0\u0da7\u0dd2\u0db1\u0dcf\u0d9a\u0db8 \u0dc3\u0ddc\u0dba\u0dcf \u0dba\u0dcf\u0db8 \u0db1\u0dd2\u0dc3\u0dcf \u0dc3\u0db8\u0dcf\u0da2\u0dba\u0dda \u0dc1\u0dd2\u0d9a\u0dca\u0dc2\u0dab\u0dba \u0dc4\u0ddc\u0db3\u0da7\u0db8 \u0db4\u0dd2\u0dbb\u0dd2\u0dc4\u0dd2\u0dbd\u0dcf. \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0ddd, \u0db4\u0db1\u0dca\u0dc3\u0dbd, \u0db4\u0dcf\u0dc3\u0dbd \u0db8\u0d9f\u0db4\u0dd9\u0db1\u0dca\u0dc0\u0db1 \u0d85\u0dad\u0dca\u0daf\u0dd0\u0d9a\u0dd3\u0db8\u0dca \u0daf\u0dd0\u0db1\u0dd4\u0db8 \u0daf\u0dbb\u0dd4\u0dc0\u0db1\u0dca\u0da7 \u0db8\u0dcf\u0dbb\u0dca\u0d9c\u0dba \u0db4\u0dcf\u0daf\u0db1 \u0dc3\u0dca\u0dae\u0dcf\u0db1\u0dba\u0d9a\u0dca. \u0db8\u0db8 \u0d85\u0daf \u0d8b\u0daf\u0dda \u0d9a\u0ddc\u0dc5\u0db9 \u0dbb\u0ddd\u0dc4\u0dbd\u0da7 \u0d9c\u0dd2\u0dba\u0dcf \u0d9a\u0dad\u0dbb\u0d9c\u0db8 \u0d9a\u0dd2\u0dbb\u0dd2\u0dc0\u0dd9\u0dc4\u0dd9\u0dbb\u0dda \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca \u0db6\u0dbd\u0db1\u0dca\u0db1. \u0dc0\u0dd9\u0da9\u0dd2 \u0dc0\u0dd0\u0daf\u0dd4\u0dab\u0dd4 \u0d85\u0dc0\u0dc3\u0dca\u0dae\u0dcf\u0dc0\u0dda\u0db8 \u0d9c\u0dd4\u0dc0\u0db1\u0dca \u0db8\u0d9f\u0dd2\u0db1\u0dca \u0d9a\u0ddc\u0dc5\u0db9\u0da7 \u0d9c\u0dd9\u0db1 \u0d91\u0db1\u0dca\u0db1 \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dda \u0db8\u0db8. \u0dad\u0dbb\u0dd4\u0dab \u0db7\u0dd2\u0d9a\u0dca\u0dc2\u0dd4\u0db1\u0dca \u0db1\u0db8\u0d9a\u0dca \u0d85\u0db0\u0dd2\u0d9a\u0dbb\u0dab\u0dba\u0dd9\u0db1\u0dca \u0daf\u0dac\u0dd4\u0dc0\u0db8\u0dca \u0dbd\u0dd0\u0db6\u0dd4\u0dc0\u0dcf. \u0d85\u0dbd\u0dd4\u0dad\u0dca \u0db4\u0dc5\u0dcf\u0dad\u0dca \u0db4\u0dcf\u0dbd\u0db1 \u0d86\u0dba\u0dad\u0db1 \u0dc3\u0db3\u0dc4\u0dcf \u0dad\u0dda\u0dbb\u0dd3\u0db4\u0dad\u0dca \u0dc0\u0dd6 \u0db8\u0dc4\u0da2\u0db1 \u0db1\u0dd2\u0dba\u0ddd\u0da2\u0dd2\u0dad\u0dba\u0db1\u0dca \u0d9a\u0dd3\u0daf\u0dd9\u0db1\u0dd9\u0d9a\u0dca \u0dc4\u0dd2\u0dbb\u0dda \u0d9c\u0dd2\u0dba\u0dcf\u0daf, \u0dc0\u0dd9\u0da9\u0dd2 \u0d9a\u0dcf \u0db8\u0dd2\u0dba \u0d9c\u0dd2\u0dba\u0dcf\u0daf? \u0d91\u0d9a\u0dca \u0dc3\u0db7\u0dcf\u0db4\u0dad\u0dd2\u0dc0\u0dbb\u0dba\u0dd9\u0d9a\u0dca \u0daf\u0dbb\u0dd4\u0dc0\u0db1\u0dca \u0daf\u0dd9\u0daf\u0dd9\u0db1\u0dd9\u0d9a\u0dca \u0dbb\u0db3\u0dc0\u0dcf\u0d9c\u0dd9\u0db1 \u0dc3\u0dd2\u0da7\u0dd3\u0db8 \u0dc3\u0dca\u0dad\u0dca\u200d\u0dbb\u0dd3 \u0daf\u0dd6\u0dc2\u0dab \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc4\u0dd2\u0dbb\u0dda \u0d9c\u0dd2\u0dba\u0dcf. \u0d9c\u0dcf\u0dbd\u0dca\u0dbd\u0dda \u0d8b\u0db4 \u0dc3\u0db7\u0dcf\u0db4\u0dad\u0dd2\u0dc0\u0dbb\u0dba\u0dcf\u0da7 \u0dc0\u0dd9\u0da9\u0dd2 \u0dad\u0db6\u0dcf \u0db8\u0dbb\u0dcf \u0daf\u0dd0\u0db8\u0dca\u0db8\u0dcf. \u0dc3\u0db8\u0dcf\u0da2\u0dba \u0dad\u0dd4\u0dc5 \u0db8\u0dd9\u0dc0\u0dd0\u0db1\u0dd2 \u0daf\u0dda\u0dc0\u0dbd\u0dca \u0dc3\u0dd2\u0daf\u0dd4\u0dc0\u0db1\u0dca\u0db1\u0dda \u0d87\u0dba\u0dd2? \u0db6\u0dde\u0daf\u0dca\u0db0 \u0db7\u0dd2\u0d9a\u0dca\u0dc2\u0dd6\u0db1\u0dca \u0dc0\u0dc4\u0db1\u0dca\u0dc3\u0dda\u0dbd\u0dcf \u0db8\u0dda \u0dc3\u0db3\u0dc4\u0dcf \u0dc0\u0dd2\u0db0\u0dd2\u0db8\u0dad\u0dca \u0dc0\u0dd0\u0da9\u0db4\u0dd2\u0dc5\u0dd2\u0dc0\u0dd9\u0dc5\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dc5 \u0dba\u0dd4\u0dad\u0dd4 \u0d9a\u0dcf\u0dbd\u0dba \u0d87\u0dc0\u0dd2\u0dad\u0dca. \u0db1\u0d9c\u0dbb\u0dba\u0dda \u0dad\u0dd2\u0db6\u0dd6 \u0daf\u0dda\u0dc0\u0dbd\u0dca \u0d85\u0daf \u0d9c\u0db8\u0dca\u0dc0\u0dbd\u0da7\u0dad\u0dca \u0d87\u0dc0\u0dd2\u0dad\u0dca.\n\u0db4\u0dc3\u0dd4\u0d9c\u0dd2\u0dba \u0dc0\u0dc3\u0dbb 03 \u0dad\u0dd4\u0dc5 \u0dbb\u0dd4\u0db4\u0dd2\u0dba\u0dbd\u0dca \u0d9a\u0ddd\u0da7\u0dd2 \u0daf\u0dc4\u0dc3\u0dca \u0d9c\u0dab\u0db1\u0d9a \u0dc3\u0d82\u0dc0\u0dbb\u0dca\u0db0\u0db1 \u0dc0\u0dd0\u0da9 \u0d9a\u0dc5\u0dcf. \u0da0\u0dd3\u0db1\u0dba\u0dd9\u0db1\u0dca \u0dbd\u0dd0\u0db6\u0dd4\u0dab\u0dd4 \u0dc0\u0d9a\u0dd4\u0d9c\u0da9\u0dd4 \u0dbb\u0ddd\u0dc4\u0dbd\u0dda \u0d89\u0daf\u0dd2\u0d9a\u0dd2\u0dbb\u0dd3\u0db8\u0dca \u0d9a\u0da7\u0dba\u0dd4\u0dad\u0dd4 \u0d86\u0dbb\u0db8\u0dca\u0db7 \u0d9a\u0dc5\u0dcf. \u0d89\u0db1\u0dca\u0daf\u0dd2\u0dba\u0dcf\u0dc0\u0dd9\u0db1\u0dca \u0dbd\u0dd0\u0db6\u0dd4\u0dab\u0dd4 \u0dad\u0dca\u200d\u0dbb\u0ddb\u0dba\u0dd2 \u0db7\u0dcf\u0dc2\u0dcf \u0db4\u0dcf\u0dc3\u0dbd \u0d9a\u0db3\u0dd4\u0dbb\u0dd4\u0dc0\u0dd9\u0dbd \u0db1\u0dbb\u0d9c\u0dba\u0dda \u0d89\u0daf\u0dd2\u0dc0\u0dd9\u0db1\u0dc0\u0dcf. \u0dbb\u0dd4\u0db4\u0dd2\u0dba\u0dbd\u0dca \u0d9a\u0ddd\u0da7\u0dd2 1500\u0d9a \u0db8\u0dd4\u0daf\u0dbd\u0d9a\u0dca \u0dc0\u0dd0\u0dba\u0d9a\u0dbb \u0d86\u0dbb\u0dca\u0dae\u0dd2\u0d9a \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba \u0d9a\u0db3\u0dd4\u0dbb\u0dd4\u0dc0\u0dd9\u0dbd \u0d89\u0daf\u0dd2\u0dc0\u0dd9\u0db1\u0dc0\u0dcf. \u0d85\u0d9c\u0ddd\u0dc3\u0dca\u0dad\u0dd4 \u0db8\u0dcf\u0dc3\u0dba\u0dda \u0daf\u0dd3 \u0daf\u0dd2\u0db1 03\u0d9a\u0daf\u0dd3 \u0db4\u0ddc\u0dc5\u0ddc\u0db1\u0dca\u0db1\u0dbb\u0dd4\u0dc0 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0dc0\u0dd2\u0dc0\u0dd8\u0dad \u0d9a\u0dd2\u0dbb\u0dd3\u0db8\u0dca 150\u0d9a\u0dca \u0dc3\u0dd2\u0daf\u0dd4\u0d9a\u0dbb\u0db1\u0dc0\u0dcf. \u0db4\u0dcf\u0dc3\u0dbd\u0dca \u0d9c\u0ddc\u0da9\u0db1\u0dd0\u0d9c\u0dd2\u0dbd\u0dd2 150\u0d9a\u0dca \u0dad\u0dd2\u0dba\u0db1\u0dc0\u0dcf. \u0db8\u0dda \u0dc3\u0dd1\u0db8 \u0daf\u0dd9\u0dba\u0d9a\u0dca\u0db8 \u0db8\u0da7 \u0dc0\u0dd2\u0dc0\u0dd8\u0dad \u0d9a\u0dbb\u0db1\u0dca\u0db1 \u0dc0\u0dd9\u0dbd\u0dcf\u0dc0 \u0db1\u0dd0\u0dad\u0dd2 \u0dc0\u0dd9\u0db1\u0dc0\u0dcf. \u0d92 \u0db1\u0dd2\u0dc3\u0dcf \u0db4\u0d9a\u0dca\u0dc2 \u0db7\u0dda\u0daf\u0dba\u0dd9\u0db1\u0dca \u0dad\u0ddc\u0dbb\u0dc0 \u0dc0\u0dd2\u0dc0\u0dd8\u0dad \u0d9a\u0dbb\u0db1\u0dca\u0db1 \u0d92 \u0dc3\u0dd0\u0db8\u0da7 \u0db8\u0db8 \u0d86\u0dbb\u0dcf\u0db0\u0db1\u0dcf \u0d9a\u0dbb\u0db1\u0dc0\u0dcf. \u0db8\u0dda \u0d85\u0dba \u0d85\u0dad\u0dbb \u0d8b\u0db4\u0d9a\u0dd4\u0dbd\u0db4\u0dad\u0dd2\u0dc0\u0dbb\u0dd4\u0db1\u0dca \u0dc0\u0dd2\u0daf\u0dca\u0dc0\u0dad\u0dd4\u0db1\u0dca \u0db4\u0dc0\u0dcf \u0d91\u0db1\u0dc0\u0dcf.\n\u0d85\u0d9c\u0ddd\u0dc3\u0dca\u0dad\u0dd4 \u0db8\u0dc3 \u0db8\u0dd0\u0daf \u0db8\u0dda \u0dc0\u0dd2\u0dc0\u0dd8\u0dad \u0d9a\u0dd2\u0dbb\u0dd3\u0db8\u0dca \u0dc3\u0dd2\u0daf\u0dd4\u0d9a\u0dbb\u0db1\u0dc0\u0dcf. \u0dbb\u0da7\u0dda \u0db4\u0dd4\u0dc5\u0dd4\u0dbd\u0dca \u0dc3\u0d82\u0dc0\u0dbb\u0dca\u0db0\u0db1\u0dba \u0db8\u0dd9\u0db1\u0dca\u0db8 \u0dbb\u0da7\u0dda \u0d85\u0da9\u0dd4 \u0d86\u0daf\u0dcf\u0dba\u0db8\u0dca\u0dbd\u0dcf\u0db7\u0dd3 \u0db4\u0dc0\u0dd4\u0dbd\u0dca \u0d86\u0dbb\u0dca\u0dae\u0dd2\u0d9a \u0d85\u0dad\u0dd2\u0db1\u0dca \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0d9c\u0dca\u200d\u0dbb\u0dcf\u0db8 \u0dc1\u0d9a\u0dca\u0dad\u0dd2 \u0dc0\u0dd0\u0da9\u0dc3\u0da7\u0dc4\u0db1 \u0db4\u0dd4\u0dad\u0dca\u0dad\u0dbd\u0db8 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dd9\u0db1\u0dca \u0d86\u0dbb\u0db8\u0dca\u0db7 \u0d9a\u0dc5\u0dcf. \u0daf\u0dd4\u0db4\u0dca\u0db4\u0dad\u0dca \u0db4\u0dc0\u0dd4\u0dbd\u0dca, \u0dc0\u0dcf\u0dc4\u0db1\u0dba\u0d9a\u0dca \u0db4\u0dc0\u0dcf \u0dba\u0db1\u0dca\u0db1 \u0db6\u0dd0\u0dbb\u0dd2 \u0db8\u0dcf\u0dbb\u0dca\u0d9c\u0dc0\u0dbd \u0dad\u0dd2\u0dba\u0dcf \u0dc3\u0db8\u0dc4\u0dbb \u0dad\u0dd0\u0db1\u0dca\u0dc0\u0dbd\u0da7 \u0d9c\u0dd2\u0dba\u0dda \u0db6\u0ddd\u0da7\u0dca\u0da7\u0dd4\u0dc0\u0dd9\u0db1\u0dca. \u0daf\u0dd4\u0db4\u0dca\u0db4\u0dad\u0dca \u0db4\u0dc0\u0dd4\u0dbd\u0dca\u0dc0\u0dbd \u0d85\u0db0\u0dca\u200d\u0dba\u0dcf\u0db4\u0db1\u0dba, \u0dc3\u0dde\u0d9b\u0dca\u200d\u0dba \u0db4\u0dd4\u0dc5\u0dd4\u0dbd\u0dca \u0d9a\u0dbb \u0db1\u0dd0\u0dad\u0dd2 \u0db6\u0dd0\u0dbb\u0dd2 \u0d85\u0dba \u0d87\u0dad\u0dd2 \u0d85\u0dba \u0db6\u0dc0\u0da7 \u0db4\u0dad\u0dca\u0d9a\u0dbb\u0db1\u0dca\u0db1 \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dcf. \u0db8\u0dda \u0d9c\u0dca\u200d\u0dbb\u0dcf\u0db8 \u0dc1\u0d9a\u0dca\u0dad\u0dd2 \u0dc0\u0dd0\u0da9\u0dc3\u0da7\u0dc4\u0db1 \u0d89\u0daf\u0dd2\u0dbb\u0dd2\u0dba\u0dda \u0daf\u0dd3 \u0daf\u0dd2\u0dc0\u0dba\u0dd2\u0db1 \u0db4\u0dd4\u0dbb\u0dcf \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb\u0db1\u0dc0\u0dcf. \u0d92 \u0dc0\u0d9c\u0dda\u0db8 \u0d9c\u0db8\u0dca\u0db4\u0dd9\u0dbb\u0dc5\u0dd2\u0dba \u0dc0\u0dd0\u0da9\u0dc3\u0da7\u0dc4\u0db1 \u0db8\u0d9f\u0dd2\u0db1\u0dca \u0d9c\u0db8\u0da7 \u0d9a\u0ddd\u0da7\u0dd2\u0dba\u0d9a \u0db8\u0dd4\u0daf\u0dbd\u0d9a\u0dca \u0dbd\u0db6\u0dcf \u0daf\u0dd3 \u0d9c\u0db8 \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8 \u0d86\u0dbb\u0db8\u0dca\u0db7 \u0d9a\u0dbb\u0db1\u0dc0\u0dcf. \u0dad\u0dc0 \u0dc3\u0dad\u0dd2 02\u0d9a\u0dca \u0dad\u0dd4\u0dc5 \u0db8\u0dda \u0dc0\u0dd0\u0da9\u0dc3\u0da7\u0dc4\u0db1 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb\u0db1\u0dc0\u0dcf.\n\u0dc3\u0db3\u0dd4\u0daf\u0dcf \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2\u0dba\u0da7 \u0daf\u0dbb\u0dd4\u0dc0\u0db1\u0dca \u0dbb\u0d9a\u0dd2\u0db8\u0dd4 \u0db4\u0dcf\u0dc3\u0dbd\u0dca \u0dc0\u0dd0\u0da9\u0dc3\u0da7\u0dc4\u0db1\u0da7 \u0dba\u0db1\u0dc0\u0dcf. \u0da2\u0d82\u0d9c\u0db8 \u0daf\u0dd4\u0dbb\u0d9a\u0dae\u0db1 \u0d85\u0db1\u0dca\u0dad\u0dbb\u0dca\u0da2\u0dcf\u0dbd \u0db1\u0dd2\u0dc3\u0dcf \u0d85\u0daf \u0dad\u0dbb\u0dd4\u0dab \u0db4\u0dbb\u0db4\u0dd4\u0dbb \u0dc0\u0dd2\u0db1\u0dcf\u0dc1 \u0dc0\u0db1 \u0dad\u0dad\u0dca\u0dad\u0dca\u0dc0\u0dba\u0d9a\u0da7 \u0db4\u0dad\u0dca\u0dc0\u0dd9\u0dbd\u0dcf. \u0dc0\u0dd2\u0dc1\u0dda\u0dc2\u0dba\u0dd9\u0db1\u0dca \u0d9c\u0dd0\u0dc4\u0dd0\u0db1\u0dd4 \u0daf\u0dbb\u0dd4\u0dc0\u0db1\u0dca \u0d85\u0db4\u0dbb\u0dcf\u0db0\u0dc0\u0dbd\u0da7 \u0dc4\u0dc3\u0dd4\u0dc0\u0dd3 \u0dad\u0dd2\u0db6\u0dd9\u0db1\u0dca\u0db1\u0dda. \u0db4\u0ddc\u0dbd\u0dd2\u0dc3\u0dca \u0dc0\u0dcf\u0dbb\u0dca\u0dad\u0dcf\u0dc0 \u0db6\u0dd0\u0dbd\u0dd3\u0db8\u0dda \u0daf\u0dd3 \u0db8\u0da7 \u0daf\u0dd0\u0db1 \u0d9c\u0dd0\u0db1\u0dd3\u0db8\u0da7 \u0dbd\u0dd0\u0db6\u0dd4\u0dab\u0dcf \u0dc0\u0dd2\u0dc0\u0dd2\u0db0 \u0dc0\u0d82\u0da0\u0dcf\u0d9a\u0dcf\u0dbb\u0dba\u0db1\u0dca \u0daf\u0dd6\u0dc2\u0dd2\u0dad\u0dba\u0db1\u0dca \u0db8\u0dda \u0d85\u0dc4\u0dd2\u0d82\u0dc3\u0d9a \u0daf\u0dbb\u0dd4\u0dc0\u0db1\u0dca \u0dc0\u0dd0\u0dbb\u0dd0\u0daf\u0dd2 \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0da7 \u0dba\u0ddc\u0db8\u0dd4\u0d9a\u0dbb\u0d9c\u0dd9\u0db1 \u0dc3\u0db8\u0dcf\u0da2\u0da2\u0dcf\u0dbd, \u0da2\u0d82\u0d9c\u0db8 \u0daf\u0dd4\u0dbb\u0d9a\u0dae\u0db1 \u0d94\u0dc3\u0dca\u0dc3\u0dda \u0dc0\u0dd2\u0db1\u0dcf\u0dc1 \u0d9a\u0dbb \u0daf\u0db8\u0db1\u0dc0\u0dcf.\n\u0db8\u0dc0\u0dd4\u0db4\u0dd2\u0dba\u0db1\u0dca \u0daf\u0dbb\u0dd4\u0dc0\u0db1\u0dca \u0d9c\u0dd0\u0db1 \u0dc3\u0ddc\u0dba\u0dcf \u0db6\u0dd0\u0dbd\u0dd2\u0dba \u0dba\u0dd4\u0dad\u0dd4\u0dba\u0dd2. \u0daf\u0dbb\u0dd4\u0dc0\u0dcf \u0db4\u0dcf\u0dc3\u0dbd\u0da7 \u0d9c\u0dd2\u0dba\u0dcf\u0daf, \u0d8b\u0db4\u0d9a\u0dcf\u0dbb \u0db4\u0db1\u0dca\u0dad\u0dd2\u0dc0\u0dbd\u0da7 \u0d9c\u0dd2\u0dba\u0dcf\u0daf? \u0d9a\u0ddc\u0dc4\u0dd9\u0daf \u0d89\u0db1\u0dca\u0db1\u0dd9 \u0d9a\u0dd2\u0dba\u0dbd\u0dcf \u0dc3\u0ddc\u0dba\u0dcf \u0db6\u0dd0\u0dbd\u0dd2\u0dba \u0dba\u0dd4\u0dad\u0dd4\u0dba\u0dd2. \u0d94\u0dc4\u0dd4- \u0d87\u0dba \u0d87\u0dc3\u0dd4\u0dbb\u0dd4 \u0d9a\u0dbb\u0db1\u0dca\u0db1\u0dda \u0d9a\u0ddc\u0dba\u0dd2 \u0dc0\u0dcf\u0d9c\u0dda \u0dba\u0dcf\u0dc5\u0dd4\u0dc0\u0ddd\u0daf? \u0db8\u0dda\u0dc0\u0dcf \u0db6\u0dbb\u0db4\u0dad\u0dc5 \u0db4\u0dca\u200d\u0dbb\u0dc1\u0dca\u0db1 \u0db6\u0dc0\u0da7 \u0d85\u0daf \u0db4\u0dad\u0dca\u0dc0\u0dd9\u0dbd\u0dcf. \u0db7\u0dde\u0dad\u0dd2\u0d9a \u0dc3\u0db8\u0dca\u0db4\u0dad\u0dca \u0dc0\u0d9c\u0dda\u0db8 \u0dba\u0dc4\u0db4\u0dad\u0dca \u0da2\u0dd3\u0dc0\u0dd2\u0dad\u0dba\u0d9a\u0dca \u0d9c\u0dad \u0d9a\u0dbb\u0db1\u0dca\u0db1 \u0dc4\u0ddc\u0db3 \u0dba\u0dc4\u0db4\u0dad\u0dca \u0dc3\u0db8\u0dcf\u0da2\u0dba\u0d9a\u0dca \u0d9c\u0ddc\u0da9\u0db1\u0dd0\u0d9f\u0dd2\u0dba \u0dba\u0dd4\u0dad\u0dd4\u0dba\u0dd2 \u0d9a\u0dd3\u0dba.\n\u0d8b\u0dad\u0dd4\u0dbb\u0dd4, \u0d8b\u0dad\u0dd4\u0dbb\u0dd4 \u0db1\u0dd0\u200d\u0d9f\u0dd9\u0db1\u0dc4\u0dd2\u0dbb \u0d8b\u0dad\u0dd4\u0dbb\u0dd4 \u0db8\u0dd0\u0daf \u0db4\u0dc5\u0dcf\u0dad\u0dca \u0db4\u0dca\u200d\u0dbb\u0db0\u0dcf\u0db1 \u0d85\u0db0\u0dd2\u0d9a\u0dbb\u0dab \u0dc3\u0d82\u0d9d\u0db1\u0dcf\u0dba\u0d9a \u0db4\u0ddc\u0dc5\u0ddc\u0db1\u0dca\u0db1\u0dbb\u0dd4\u0dc0 \u0d89\u0dc3\u0dd2\u0db4\u0dad\u0db1\u0dcf\u0dbb\u0dcf\u0db8 \u0dc0\u0dd2\u0dc4\u0dcf\u0dbb\u0dcf\u0db0\u0dd2\u0db4\u0dad\u0dd2 \u0d8b\u0da9\u0dd4\u0d9c\u0db8 \u0db0\u0db8\u0dca\u0db8\u0dcf\u0db1\u0db1\u0dca\u0daf \u0dc4\u0dd2\u0db8\u0dd2,\n\u0db4\u0ddc\u0dc5\u0ddc\u0db1\u0dca\u0db1\u0dbb\u0dd4\u0dc0 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0daf\u0dd4\u0db4\u0dca\u0db4\u0dad\u0dca \u0db4\u0dc0\u0dd4\u0dbd\u0d9a\u0dd2\u0db1\u0dca \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dd9\u0d9a\u0dca \u0db6\u0dd2\u0dc4\u0dd2\u0dc0\u0dd3\u0db8 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0da7 \u0db8\u0dd9\u0db1\u0dca\u0db8 \u0dbb\u0da7\u0da7\u0dad\u0dca \u0dc0\u0dd2\u0dc1\u0dcf\u0dbd \u0dc3\u0dd9\u0dad\u0d9a\u0dca. \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0d85\u0daf \u0db4\u0ddc\u0dc5\u0ddc\u0db1\u0dca\u0db1\u0dbb\u0dd4\u0dc0 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0dc0\u0dd2\u0dc1\u0dcf\u0dbd \u0dc3\u0d82\u0dc0\u0dbb\u0dca\u0db0\u0db1 \u0dc0\u0dca\u200d\u0dba\u0dcf\u0db4\u0dd8\u0dad\u0dd2 \u0dbb\u0dd0\u0dc3\u0d9a\u0dca \u0dc3\u0dd2\u0daf\u0dd4\u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf. \u0db4\u0ddc\u0dc5\u0ddc\u0db1\u0dca\u0db1\u0dbb\u0dd4\u0dc0 \u0dbb\u0ddd\u0dc4\u0dbd, \u0dc0\u0d9a\u0dd4\u0d9c\u0da9\u0dd4 \u0dbb\u0ddd\u0dc4\u0dbd, \u0d86\u0dbb\u0dca\u0dae\u0dd2\u0d9a \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1 \u0d87\u0dad\u0dd4\u0dc5\u0dd4 \u0dc3\u0d82\u0dc0\u0dbb\u0dca\u0db0\u0db1 \u0dc0\u0dd0\u0da9 \u0dc0\u0dd2\u0dc1\u0dcf\u0dbd \u0dbd\u0dd9\u0dc3 \u0dc3\u0dd2\u0daf\u0dd4\u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf. \u0dc3\u0dd3. \u0db4\u0dd3. \u0daf \u0dc3\u0dd2\u0dbd\u0dca\u0dc0\u0dcf \u0db8\u0dc4\u0dad\u0dcf\u0d9c\u0dd9\u0db1\u0dca \u0db4\u0dc3\u0dd4 \u0d91\u0dad\u0dd4\u0db8\u0dcf\u0da7\u0dad\u0dca \u0dc0\u0da9\u0dcf \u0dc0\u0dd2\u0dc1\u0dcf\u0dbd \u0dc0\u0dd0\u0da9 \u0dbb\u0dd0\u0dc3\u0d9a\u0dca \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf \u0d85\u0db4\u0dda \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf.\n\u0db4\u0ddc\u0dc5\u0ddc\u0db1\u0dca\u0db1\u0dbb\u0dd4\u0dc0 \u0d95\u0db1\u0dd1\u0d9c\u0db8 \u0db8\u0dd0\u0daf\u0db8\u0dc5\u0dd4\u0dc0 \u0dc0\u0dd2\u0dc4\u0dcf\u0dbb\u0dcf\u0db0\u0dd2\u0db4\u0dad\u0dd2 \u0dc0\u0dd2\u0dc1\u0dca\u200d\u0dbb\u0dcf\u0db8\u0dd2\u0d9a \u0d85\u0db0\u0dca\u200d\u0dba\u0dcf\u0db4\u0db1 \u0d85\u0db0\u0dca\u200d\u0dba\u0d9a\u0dca\u0dc2 \u0d9a\u0dc0\u0dd4\u0da9\u0dcf\u0db1\u0dda \u0dc0\u0dd2\u0db8\u0dbd\u0dbb\u0dad\u0db1 \u0dc4\u0dd2\u0db8\u0dd2\u0dba\u0ddd \u0daf \u0db8\u0dd9\u0dc4\u0dd2 \u0daf\u0dd3 \u0d85\u0db1\u0dd4\u0dc1\u0dcf\u0dc3\u0db1\u0dcf\u0dc0\u0d9a\u0dca \u0d9a\u0dc5\u0dc4.\n\u0db8\u0dd9\u0dc4\u0dd2 \u0daf\u0dd3 \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0dc3\u0dd2\u0dbb\u0dd2\u0db4\u0dad\u0dd4\u0dbd\u0d9a \u0d85\u0db1\u0dd4\u0dbb\u0dd4\u0dc0\u0d9a\u0dca \u0d9a\u0dc0\u0dd4\u0da9\u0dcf\u0db1\u0dda \u0dc0\u0dd2\u0db8\u0dbd\u0dbb\u0dad\u0db1 \u0dc4\u0dd2\u0db8\u0dd2 \u0dc0\u0dd9\u0dad \u0db4\u0dd2\u0dbb\u0dd2\u0db1\u0dd0\u0db8\u0dd3\u0dba. \u0d95\u0db1\u0dd1\u0d9c\u0db8 \u0d8b\u0db4\u0dcf\u0dbd\u0dd2 \u0dc4\u0dd2\u0db8\u0dd2\u0dba\u0db1\u0dca\u0d9c\u0dda \u0d85\u0db1\u0dd4\u0dc1\u0dcf\u0dc3\u0d9a\u0dad\u0dca\u0dc0\u0dba\u0dd9\u0db1\u0dca \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf\u0da7 \u0dbb\u0da7\u0da7 \u0da2\u0dcf\u0dad\u0dd2\u0dba\u0da7 \u0dc3\u0dd9\u0dad\u0dca \u0db4\u0dad\u0dcf \u0db8\u0dd9\u0dc4\u0dd2 \u0daf\u0dd3 \u0db6\u0ddd\u0db0\u0dd2 \u0db4\u0dd6\u0da2\u0dcf\u0dc0\u0d9a\u0dca \u0daf \u0db4\u0dd0\u0dc0\u0dd0\u0dad\u0dca\u0dc0\u0dd2\u0dab\u0dd2. \u0dc4\u0dd2\u0da7\u0db4\u0dd4 \u0db1\u0dd2\u0dba\u0ddd\u0da2\u0dca\u200d\u0dba \u0d87\u0db8\u0dd0\u0dad\u0dd2 \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4 \u0db8\u0db1\u0dca\u0dad\u0dca\u200d\u0dbb\u0dd3 \u0dc3\u0dd2\u0dbb\u0dd2\u0db4\u0dcf\u0dbd \u0d9c\u0db8\u0dca\u0dbd\u0dad\u0dca, \u0daf\u0dd2\u0dc3\u0dcf \u0dbd\u0dda\u0d9a\u0db8\u0dca \u0dbb\u0d82\u0da2\u0dd2\u0dad\u0dca \u0d86\u0dbb\u0dd2\u0dba\u0dbb\u0dad\u0dca\u0db1, \u0db4\u0ddc\u0dc5\u0ddc\u0db1\u0dca\u0db1\u0dbb\u0dd4\u0dc0 \u0db1\u0d9c\u0dbb\u0dcf\u0db0\u0dd2\u0db4\u0dad\u0dd2 \u0da0\u0dcf\u0db1\u0d9a \u0dc3\u0dd2\u0daf\u0dad\u0dca \u0dbb\u0dab\u0dc3\u0dd2\u0d82\u0dc4 \u0dba\u0db1 \u0db8\u0dc4\u0dad\u0dca\u0dc0\u0dbb\u0dd4\u0daf \u0db8\u0dda \u0d85\u0dc0\u0dc3\u0dca\u0dae\u0dcf\u0dc0\u0da7 \u0dc3\u0dc4\u0db7\u0dcf\u0d9c\u0dd2 \u0dc0\u0dd6\u0dc4.\n\u0db4\u0ddc\u200d\u0dc5\u0ddc\u0db1\u0dca\u0db1\u0dbb\u0dd4\u0dc0 \u0daf\u0dd2\u0dc3\u0dcf \u0dc3\u0db8\u0dd6\u0dc4 \u0d87\u0db8\u0dca. \u0db4\u0dd3. \u0dc3\u0dbb\u0dad\u0dca \u0da1\u200d\u0dcf\u0dba\u0dcf\u0dbb\u0dd6\u0db4 \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0dcf\u0db0\u0dca\u200d\u0dba \u0d85\u0d82\u0dc1\u0dba\n"},
{"author(s)": "", "article": "Tuesday, \u0da2\u0dd4\u0db1\u0dd2 12, 2018 - 12:39\u0d85\u0dad\u0db1 \u0db8\u0dd9\u0dad\u0db1 Gossip\n\n\n\n\n\n\n\n\n\n'\u0d9a\u0ddc\u0da7\u0db4\u0dd2\u0dba \u0d9a\u0ddc\u0da7\u0db4\u0dd2\u0dba \u0d9a\u0dd2\u0dba\u0dbd\u0dcf \u0d9a\u0dd2\u0dc0\u0dca\u0dc0 \u0db1\u0dd2\u0dc3\u0dcf \u0dad\u0dd4\u0db1\u0dca \u0dc0\u0dad\u0dcf\u0dc0\u0d9a\u0dca\u0db8 \u0d94\u0dc5\u0dd4\u0dc0\u0da7 \u0d9a\u0dd9\u0da7\u0dd4\u0dc0\u0dcf\u2019\n\u00a0\n\u0d85\u0db9\u0dd4 \u0dc3\u0dd0\u0db8\u0dd2 \u0d86\u0dbb\u0dc0\u0dd4\u0dbd\u0dca \u0dc5\u0dd2\u0db4\u0dda \u0db6\u0dad \u0d89\u0daf\u0dd9\u0db1\u0d9a\u0dbd\u0dca \u0dc0\u0dd2\u0dad\u0dbb\u0dba\u0dd2 \u0dba\u0dd0\u0dba\u0dd2 \u0db4\u0dd0\u0dbb\u0dab\u0dd2 \u0d9a\u0dd2\u0dba\u0db8\u0db1\u0d9a\u0dca \u0d87\u0dad. \u0d91\u0dc4\u0dd2 \u0dba\u0da7\u0dd2 \u0d85\u0dbb\u0dd4\u0dad \u0db1\u0db8\u0dca \u0d85\u0db9\u0dd4 \u0dc3\u0dd0\u0db8\u0dd2 \u0d86\u0dbb\u0dc0\u0dd4\u0dbd\u0dca \u0db8\u0ddc\u0dc4\u0ddc\u0dad\u0d9a\u0dd2\u0db1\u0dca \u0db1\u0dd2\u0db8\u0dcf \u0dc0\u0dd3 \u0dba\u0dc5\u0dd2 \u0d94\u0dc0\u0dd4\u0db1\u0dca \u0dc3\u0dad\u0dd4\u0da7\u0dd2\u0db1\u0dca \u0dc3\u0db8\u0d9c\u0dd2\u0dba\u0dd9\u0db1\u0dca \u0dc3\u0dd2\u0da7\u0dd2\u0db1 \u0db6\u0dc0\u0dba. \u0d91\u0dc0\u0db1\u0dca \u0d9a\u0dcf\u0dbd\u0dba\u0d9a\u0dca \u0d87\u0dad\u0dca\u0dad\u0dd9\u0db1\u0dca\u0db8 \u0dad\u0dd2\u0db6\u0dd2\u0dab\u0dd2. \u0d92\u0dad\u0dca \u0d85\u0daf \u0d92 \u0dad\u0dad\u0dca\u0dad\u0dca\u0dc0\u0dba \u0db6\u0ddc\u0dc4\u0ddd \u0dc0\u0dd9\u0db1\u0dc3\u0dca \u0dc0\u0dd3 \u0d87\u0dad. \u0d85\u0daf \u0d85\u0db9\u0dd4 \u0dc3\u0dd0\u0db8\u0dd2 \u0d86\u0dbb\u0dc0\u0dd4\u0dbd\u0d9a\u0dca \u0db1\u0dd2\u0db8\u0dcf\u0dc0\u0dd9\u0db1\u0dca\u0db1\u0dda \u0db6\u0ddc\u0dc4\u0ddd \u0dc0\u0dd2\u0da7 \u0db4\u0dc4\u0dbb\u0daf\u0dd3\u0db8\u0d9a\u0dd2\u0db1\u0dca \u0db1\u0dd0\u0dad\u0dca\u0dad\u0db8\u0dca \u0d9d\u0dcf\u0dad\u0db1\u0dba\u0d9a\u0dd2\u0db1\u0dca\u0dba. \u0d8a\u0da7 \u0dc4\u0dda\u0dad\u0dd4 \u0db6\u0ddc\u0dc4\u0ddd\u0dba.\n\u00a0\n\u0db6\u0dd3\u0db8\u0dad\u0dca\u0d9a\u0db8, \u0db1\u0dd6\u0d9c\u0dad\u0dca\u0d9a\u0db8,\u0daf\u0dbb\u0dd2\u0daf\u0dca\u200d\u0dbb\u0dad\u0dcf\u0dc0\u0dba, \u0d85\u0db1\u0dd2\u0dba\u0db8\u0dca \u0d87\u0dc3\u0dd4\u0dbb \u0dc0\u0d9c\u0dda\u0db8 \u0dc3\u0dd0\u0d9a\u0dba \u0dc0\u0dd0\u0db1\u0dd2 \u0dc4\u0dda\u0dad\u0dd4 \u0daf \u0db8\u0dd9\u0dc0\u0db1\u0dca \u0d9d\u0dcf\u0dad\u0db1\u0dc0\u0dbd\u0da7 \u0db6\u0dd9\u0dc4\u0dd9\u0dc0\u0dd2\u0db1\u0dca \u0db6\u0dbd\u0db4\u0dcf \u0d87\u0dad. \u0db8\u0dd9\u0dba \u0daf \u0d91\u0dc0\u0dd0\u0db1\u0dca\u0db1\u0d9a\u0dd2. \u0dc3\u0dd2\u0daf\u0dca\u0db0\u0dd2\u0dba \u0dc0\u0dcf\u0dbb\u0dca\u0dad\u0dcf \u0dc0\u0db1\u0dd4\u0dba\u0dda \u0daf\u0dc0\u0dd4\u0dbd\u0dd4\u0d9c\u0dbd \u0db4\u0ddc\u0dbd\u0dd2\u0dc3\u0dca \u0dc0\u0dc3\u0db8\u0dd9\u0db1\u0dd2. \u0d9c\u0db8\u0da7 \u0db4\u0ddc\u0dbd\u0dd2\u0dc3\u0dd2\u0dba\u0dda \u0dc3\u0d82\u0d9a\u0dbd\u0dca\u0db4\u0dba \u0dba\u0da7\u0dad\u0dda \u0d9c\u0db8\u0dca\u0dc0\u0dd0\u0dc3\u0dd2\u0dba\u0db1\u0dca \u0d9c\u0dda \u0d85\u0dc0\u0dc1\u0dca\u200d\u0dba\u0dad\u0dcf \u0d89\u0da7\u0dd4 \u0d9a\u0dd2\u0dbb\u0dd3\u0db8\u0dda \u0d85\u0dbb\u0db8\u0dd4\u0dab\u0dd2\u0db1\u0dca \u0daf\u0dc0\u0dd4\u0dbd\u0dd4\u0d9c\u0dbd \u0db4\u0ddc\u0dbd\u0dd2\u0dc3\u0dd2\u0dba \u0db8\u0d9c\u0dd2\u0db1\u0dca \u0dc3\u0d82\u0dc0\u0dd2\u0db0\u0dcf\u0db1\u0dba \u0d9a\u0dbb\u0db1 \u0dbd\u0daf \u0db4\u0ddc\u0dbd\u0dd2\u0dc3\u0dca \u0db8\u0dd4\u0dbb\u0db4\u0ddc\u0dc5\u0d9a\u0dca \u0db4\u0dc3\u0dd4\u0d9c\u0dd2\u0dba \u0daf\u0dcf \u0dc4\u0db3\u0db4\u0dcf\u0db1 \u0d9c\u0db8\u0dda \u0dc1\u0dca\u200d\u0dbb\u0dd3 \u0dc3\u0dd4\u0daf\u0dbb\u0dca\u0dc1\u0db1\u0dcf\u0dbb\u0dcf\u0db8 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba\u0dda \u0db4\u0dc0\u0dad\u0dca\u0dc0\u0dcf\u0d9c\u0dd9\u0db1 \u0dba\u0db8\u0dd2\u0db1\u0dca \u0dad\u0dd2\u0db6\u0dd2\u0dab\u0dd2. \u0db8\u0dd4\u0dbb\u0db4\u0dc5 \u0db6\u0dcf\u0dbb\u0dc0 \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dda \u0d8b\u0db4\u0db4\u0ddc\u0dbd\u0dd2\u0dc3\u0dca \u0db4\u0dbb\u0dd3\u0d9a\u0dca\u0dc2\u0d9a \u0dc4\u0dbb\u0dd2\u0dc1\u0dca\u0da0\u0db1\u0dca\u0daf\u0dca\u200d\u0dbb\u0dba. \u0dc0\u0dda\u0dbd\u0dcf\u0dc0 \u0daf\u0dc4\u0dc0\u0dbd\u0dca \u0daf\u0ddc\u0dc5\u0dc4\u0da7 \u0db4\u0db8\u0dab \u0d87\u0dad. \u0d9c\u0db8\u0dda \u0db4\u0dd2\u0dbb\u0dd2\u0dc3\u0dca \u0db4\u0ddc\u0dbd\u0dd2\u0dc3\u0dca \u0da2\u0d82\u0d9c\u0db8 \u0db8\u0dd4\u0dbb\u0db4\u0dc5\u0da7 \u0db4\u0dd0\u0db8\u0dd2\u0dab \u0dad\u0db8 \u0d85\u0dc0\u0dc1\u0dca\u200d\u0dba\u0dad\u0dcf \u0d89\u0da7\u0dd4\u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0dc3\u0dd2\u0da7\u0dd2\u0dba\u0dc4. \u0dbb\u0dd0\u0dc3\u0dca\u0dc0 \u0dc3\u0dd2\u0da7\u0dd2 \u0db4\u0dd2\u0dbb\u0dd2\u0dc3 \u0d85\u0dad\u0dbb\u0dd2\u0db1\u0dca \u0db8\u0dad\u0dd4\u0dc0\u0dd6 \u0d8b\u0da9\u0dd4\u0d9a\u0dba \u0db1\u0dd2\u0dbb\u0dd4\u0dc0\u0dad\u0dca \u0d85\u0dba\u0d9a\u0dd4 \u0d91\u0d9a\u0dc0\u0dbb\u0db8 \u0db4\u0ddc\u0dbd\u0dd2\u0dc3\u0dca \u0db8\u0dd4\u0dbb\u0db4\u0dc5\u0da7 \u0d87\u0dad\u0dd4\u0dc5\u0dd4 \u0dc0\u0dd4\u0dba\u0dda \u0dad\u0dd2\u0dba\u0dd4\u0dab\u0dd4 \u0db4\u0dd2\u0dc4\u0dd2\u0dba\u0d9a\u0dca \u0daf \u0d85\u0dad\u0dd0\u0dad\u0dd2\u0dc0\u0dba. \u0d94\u0dc4\u0dd4 \u0d9a\u0dd9\u0dc5\u0dd2\u0db1\u0dca\u0db8 \u0d9c\u0dd2\u0dba\u0dda \u0d8b\u0db4 \u0db4\u0ddc\u0dbd\u0dd2\u0dc3\u0dca \u0db4\u0dbb\u0dd3\u0d9a\u0dca\u0dc2\u0d9a\u0dc0\u0dbb\u0dba\u0dcf \u0dc0\u0dd9\u0dad\u0da7\u0dba. \u201c\u0d87\u0dba\u0dd2 \u0db8\u0ddc\u0d9a\u0daf ?\u201d\n\u00a0\n\u0d8b\u0db4\u0db4\u0ddc\u0dbd\u0dd2\u0dc3\u0dca \u0db4\u0dbb\u0dd2\u0d9a\u0dca\u0dc2\u0d9a\u0dc0\u0dbb\u0dba\u0dcf \u0dc0\u0dd2\u0db8\u0dc3\u0dd4\u0dc0\u0dda\u0dba. \u0d85\u0dad \u0dad\u0dd2\u0db6\u0dd4 \u0db4\u0dd2\u0dc4\u0dd2\u0dba \u0db8\u0dda\u0dc3\u0dba \u0db8\u0dad \u0dad\u0dd0\u0db6\u0dd4 \u0d94\u0dc4\u0dd4 \u0daf\u0dd1\u0dad\u0dca \u0d91\u0d9a\u0dca\u0d9a\u0ddc\u0da7 \u0db4\u0ddc\u0dbd\u0dd2\u0dc3\u0dca \u0db1\u0dd2\u0dbd\u0db0\u0dcf\u0dbb\u0dd2\u0dba\u0dcf\u0da7 \u0dc0\u0dd0\u0db1\u0dca\u0daf\u0dda\u0dba. \u201c\u0d85\u0db1\u0dda \u0db6\u0dd4\u0daf\u0dd4 \u0dc3\u0dbb\u0dca \u0db8\u0db8 \u0db8\u0d9c\u0dda \u0d9c\u0dd1\u0db1\u0dd2\u0da7 \u0d9a\u0dd9\u0da7\u0dd4\u0dc0\u0dcf. \u0dc3\u0db8\u0dc4\u0dbb\u0dc0\u0dd2\u0da7 \u0db8\u0dd0\u0dbb\u0dd9\u0db1\u0dca\u0db1 \u0d87\u0dad\u0dd2. \u0db8\u0db8 \u0db4\u0ddc\u0dbd\u0dd2\u0dc3\u0dd2\u0dba\u0da7 \u0db6\u0dcf\u0dbb \u0dc0\u0dd9\u0db1\u0dca\u0db1\u0dba\u0dd2 \u0db8\u0db8 \u0d86\u0dc0\u0dda.\u201d \u0d94\u0dc4\u0dd4\u0d9c\u0dda \u0db4\u0dca\u200d\u0dbb\u0d9a\u0dcf\u0dc1\u0dba\u0dad\u0dca \u0dc3\u0db8\u0d9f \u0d8b\u0db4 \u0db4\u0dbb\u0dd3\u0d9a\u0dca\u0dc2\u0d9a\u0dc0\u0dbb\u0dba\u0dcf \u0d87\u0dc3\u0dd2 \u0db4\u0dd2\u0dba \u0db1\u0ddc\u0d9c\u0d9c\u0dcf \u0d94\u0dc4\u0dd4 \u0daf\u0dd9\u0dc3 \u0db6\u0dbd\u0dcf \u0dc3\u0dd2\u0da7\u0dd2\u0dba\u0dda\u0dba. \u201c\u0db8\u0ddc\u0d9a\u0d9a\u0dca\u0daf \u0d9a\u0dd2\u0dc0\u0dca\u0dc0\u0dda \u0dad\u0db8\u0dd4\u0db1\u0dca...\u201d \u201c\u0d94\u0dc0\u0dca \u0dc3\u0dbb\u0dca. \u0db8\u0db8 \u0d9c\u0dd1\u0db1\u0dd2\u0da7 \u0d9a\u0dd9\u0da7\u0dd4\u0dc0\u0dcf. \u0d9c\u0dd1\u0db1\u0dd2 \u0d9c\u0dda \u0dc5\u0d9f \u0dc0\u0dd0\u0da7\u0dd2\u0dbd\u0dcf \u0d87\u0dad\u0dd2.\u201d \u201c\u0d87\u0dba\u0dd2 \u0db8\u0ddc\u0d9a\u0daf \u0d92...\u201d \u201c\u0d85\u0db1\u0dda \u0dc3\u0dbb\u0dca \u0d9c\u0ddc\u0da9\u0dcf\u0d9a\u0dca \u0db4\u0dca\u200d\u0dbb\u0dc1\u0dca\u0db1 \u0d85\u0dc4\u0db1\u0dca\u0db1 \u0d91\u0db4\u0dcf. \u0db8\u0dcf\u0dc0 \u0d89\u0d9a\u0dca\u0db8\u0db1\u0da7 \u0db4\u0ddc\u0dbd\u0dd2\u0dc3\u0dd2\u0dba\u0da7 \u0d91\u0d9a\u0dca\u0d9a\u0dbb\u0d9c\u0dd9\u0db1 \u0dba\u0db1\u0dca\u0db1.\u201d \u0db4\u0dd0\u0db8\u0dd2\u0dab\u0dd2 \u0db4\u0dd4\u0daf\u0dca\u0d9c\u0dbd\u0dba\u0dcf \u0d8b\u0db4\u0db4\u0ddc\u0dbd\u0dd2\u0dc3\u0dca \u0db4\u0dbb\u0dd3\u0d9a\u0dca\u0dc2\u0d9a\u0dc0\u0dbb\u0dba\u0dcf \u0dc4\u0db8\u0dd4\u0dc0\u0dda \u0d9a\u0dd2\u0dba\u0dcf \u0dc3\u0dd2\u0da7\u0dd2\u0dba\u0dda\u0dba. \u0d8b\u0db4 \u0db4\u0dbb\u0dd3\u0d9a\u0dca\u0dc2\u0d9a\u0dc0\u0dbb\u0dba\u0dcf \u0dc0\u0dc4\u0dcf \u0db8\u0dda \u0db6\u0dc0 \u0dc3\u0dd2\u0dba \u0db4\u0dca\u200d\u0dbb\u0db0\u0dcf\u0db1\u0dd2\u0dba\u0dcf \u0dc0\u0dd6 \u0daf\u0dc0\u0dd4\u0dbd\u0dd4\u0d9c\u0dbd \u0db4\u0ddc\u0dbd\u0dd2\u0dc3\u0dca \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf\u0da7 \u0daf\u0db1\u0dca\u0dc0\u0dcf \u0dc3\u0dd2\u0da7\u0dd2\u0dba\u0dda\u0dba. \u0d92 \u0d85\u0db1\u0dd4\u0dc0 \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0d87\u0dad\u0dd4\u0dc5\u0dd4 \u0d9a\u0dab\u0dca\u0da9\u0dcf\u0dba\u0db8\u0d9a\u0dca \u0dc0\u0dc4\u0dcf \u0db4\u0dd2\u0dc5\u0dd2\u0db8\u0dad\u0dbd\u0dcf\u0dc0 \u0dc4\u0dbd\u0dcf\u0daf\u0dd2\u0dc0\u0dbd \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0dd2\u0dc4\u0dd2\u0da7\u0dd2 \u0d91\u0db8 \u0db4\u0dd4\u0daf\u0dca\u0d9c\u0dbd\u0dba\u0dcf\u0d9c\u0dda \u0db1\u0dd2\u0dc0\u0dd9\u0dc3\u0da7 \u0d9c\u0dd2\u0dba\u0dda\u0dba.\n\n\n\n\n\n\n\u00a0\n\n\n\n\n\n\n\n\n\n\n\n\u0daf\u0dc0\u0dd4\u0dbd\u0dd4\u0d9c\u0dbd \u0db4\u0ddc\u0dbd\u0dd2\u0dc3\u0dd2\u0dba\u0dda \u0dc3\u0dd2\u0da7 \u0dc4\u0dd0\u0dc0\u0dcf\u0dbd\u0d9a\u0da9 \u0db1\u0d9c\u0dbb\u0dba\u0da7 \u0d9c\u0dd2\u0dba \u0db4\u0dc3\u0dd4 \u0dc4\u0db8\u0dd4\u0dc0\u0db1 \u0d87\u0db8\u0dca\u0db6\u0dd0\u0d9a\u0dca\u0d9a \u0dc4\u0dbb\u0dc4\u0dcf \u0d87\u0dad\u0dd2 \u0db4\u0ddc\u0dbd\u0dca\u0dc0\u0dad\u0dca\u0dad \u0dad\u0dd0\u0db1\u0dca\u0db1 \u0db4\u0dcf\u0dbb\u0dda \u0db8\u0daf \u0daf\u0dd4\u0dbb\u0d9a\u0dca \u0d9c\u0ddc\u0dc3\u0dca \u0d88\u0db4\u0dcf\u0db1 \u0dc3\u0dd2\u0da7 \u0d9a\u0dd2\u0dbd\u0ddd\u0db8\u0dd3\u0da7\u0dbb \u0dc4\u0dba\u0d9a\u0dca \u0dc0\u0dd2\u0dad\u0dbb \u0d9c\u0dd2\u0dba \u0dad\u0dd0\u0db1 \u0d88\u0db4\u0dcf\u0db1 \u0dc4\u0dbd\u0dcf\u0daf\u0dd2\u0dc0\u0dbd \u0dc0\u0dd2\u0dc4\u0dcf\u0dbb\u0dba\u0da7 \u0dc4\u0dd0\u0dbb\u0dd9\u0db1 \u0dc4\u0db1\u0dca\u0daf\u0dd2\u0dba\u0da7 \u0d86\u0dc3\u0db1\u0dca\u0db1\u0dc0 \u0d9a\u0db1\u0dca\u0daf \u0d8b\u0da9 \u0dc3\u0dd0\u0d9a\u0d9a\u0dbb\u0dd4\u0d9c\u0dda \u0db1\u0dd2\u0dc0\u0dd9\u0dc3 \u0db4\u0dd2\u0dc4\u0dd2\u0da7\u0dcf \u0d87\u0dad. \u0d8a\u0da7 \u0dba\u0dcf\u0db6\u0daf\u0dc0 \u0d87\u0dad\u0dd2 \u0dc4\u0dbd\u0dcf\u0daf\u0dd2\u0dc0\u0dbd \u0db4\u0db1\u0dca\u0dc3\u0dbd\u0da7 \u0dc4\u0dd0\u0dbb\u0dd9\u0db1 \u0dc4\u0d82\u0daf\u0dd2\u0dba\u0dda \u0db8\u0dd2\u0dba\u0d9c\u0dd2\u0dba \u0d9a\u0dcf\u0db1\u0dca\u0dad\u0dcf\u0dc0\u0d9c\u0dda \u0db8\u0dc4\u0d9c\u0dd9\u0daf\u0dbb \u0db4\u0dd2\u0dc4\u0dd2\u0da7\u0dd2\u0dba\u0dda\u0dba. \u0db1\u0dd2\u0dc0\u0dd9\u0dc3\u0da7 \u0dba\u0db1 \u0d85\u0dad\u0dbb\u0dad\u0dd4\u0dbb \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0da7 \u0d89\u0daf\u0dd2\u0dbb\u0dd2\u0dba\u0dd9\u0db1\u0dca \u0d91\u0db1 \u0dad\u0dca\u200d\u0dbb\u0dd2\u0dbb\u0ddd\u0daf \u0dbb\u0dd2\u0dba\u0d9a\u0dca \u0db8\u0dd4\u0dab \u0d9c\u0dd0\u0dc3\u0dd2\u0dab\u0dd2. \u0d91\u0dc4\u0dd2 \u0dc0\u0dd4\u0dba\u0dda \u0dad\u0dd4\u0dc0\u0dcf\u0dbd\u0d9a\u0dcf\u0dbb\u0dd2\u0dba\u0d9a\u0dd2. \u0dc0\u0dd2\u0db8\u0dc3\u0dd3\u0db8\u0dda\u0daf\u0dd3 \u0daf\u0dd0\u0db1 \u0d9c\u0db1\u0dca\u0db1\u0da7 \u0dbd\u0dd0\u0db6\u0dd4\u0dab\u0dda \u0db4\u0ddc\u0dbd\u0dd2\u0dc3\u0dca \u0db8\u0dd4\u0dbb\u0db4\u0dc5\u0da7 \u0db4\u0dd0\u0db8\u0dd2\u0dab\u0dd2 \u0db4\u0dd4\u0daf\u0dca\u0d9c\u0dbd\u0dba\u0dcf \u0db4\u0dd2\u0dc4\u0dd2\u0dba\u0dd9\u0db1\u0dca \u0d9a\u0ddc\u0da7\u0dcf \u0d87\u0dad\u0dca\u0dad\u0dda \u0d87\u0dba\u0da7 \u0db6\u0dc0\u0dba. \u0dc3\u0dd2\u0daf\u0dca\u0db0\u0dd2\u0dba \u0dc0\u0dd6 \u0db1\u0dd2\u0dc0\u0dd9\u0dc3 \u0d89\u0daf\u0dd2\u0dbb\u0dd2\u0db4\u0dd2\u0da7 \u0dc0\u0dd2\u0dc1\u0dcf\u0dbd \u0dbd\u0dd9\u0dc3 \u0dbb\u0dd4\u0db0\u0dd2\u0dbb\u0dba \u0d9c\u0dbd\u0dcf \u0d9c\u0ddc\u0dc3\u0dd2\u0db1\u0dd2. \u0d85\u0dc4\u0dbd \u0db4\u0dc4\u0dc5 \u0daf\u0dd9\u0dad\u0dd4\u0db1\u0dca \u0daf\u0dd9\u0db1\u0dcf \u0d92 \u0dc0\u0db1 \u0dc0\u0dd2\u0da7\u0dad\u0dca \u0d92 \u0db1\u0dd2\u0dc0\u0dd9\u0dc3 \u0d85\u0dc3\u0dbd\u0da7 \u0db4\u0dd0\u0db8\u0dd2\u0dab \u0dc4\u0dd2\u0da7\u0dd2\u0dba\u0dc4. \u0d91\u0dad\u0dd0\u0db1\u0da7 \u0d9c\u0dd2\u0dba \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0d94\u0dc0\u0dd4\u0db1\u0dca\u0d9c\u0dd9\u0db1\u0dca \u0d9a\u0dbb\u0dd4\u0dab\u0dd4 \u0dc0\u0dd2\u0db8\u0dc3\u0db1\u0dca\u0db1\u0da7 \u0dc0\u0dd2\u0dba.\n\u00a0\n\u201c\u0dc3\u0dbb\u0dca \u0db8\u0dda \u0daf\u0dd9\u0db1\u0dca\u0db1\u0dcf \u0db1\u0dd2\u0dad\u0dbb\u0db8 \u0dbb\u0dab\u0dca\u0da9\u0dd4 \u0dc0\u0dd9\u0db1\u0dc0\u0dcf. \u0d85\u0daf\u0dad\u0dca \u0d94\u0dba \u0dbb\u0dab\u0dca\u0da9\u0dd4 \u0dc0\u0dd9\u0dbd\u0dcf \u0dad\u0db8\u0dba\u0dd2 \u0d9a\u0ddc\u0da7\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dda.\u201d \u0d85\u0dc3\u0dbd\u0dca\u0dc0\u0dcf\u0dc3\u0dd3\u0dc4\u0dd4 \u0d9a\u0dd3\u0dc4. \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0da7\u0dc4\u0db1\u0dca \u0d9a\u0dbb\u0d9c\u0dad\u0dca \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0d8a\u0dc5\u0d9f\u0da7 \u0d9c\u0dd2\u0dba\u0dda \u0dbb\u0ddd\u0dc4\u0dbd\u0da7\u0dba. \u0d91\u0dc4\u0dd9\u0dad\u0dca \u0d92 \u0d85\u0dad\u0dbb\u0dad\u0dd4\u0dbb \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0dc0\u0dd9\u0dad \u0dbd\u0dd0\u0db6\u0dd4\u0dab\u0dd4 \u0daf\u0dd4\u0dbb\u0d9a\u0dae\u0db1 \u0db4\u0dab\u0dd2\u0dc0\u0dd2\u0da9\u0dba\u0d9a\u0dd2\u0db1\u0dca \u0d9a\u0dd2\u0dba\u0dd0\u0dc0\u0dd4\u0dab\u0dda \u0dbb\u0ddd\u0dc4\u0dbd\u0da7 \u0d87\u0dad\u0dd4\u0dc5\u0dad\u0dca \u0d9a\u0dc5 \u0dad\u0dd4\u0dc0\u0dcf\u0dbd \u0dbd\u0dad\u0dca \u0dad\u0dd0\u0db1\u0dd0\u0dad\u0dca\u0dad\u0dd2\u0dba \u0db8\u0dd2\u0dba \u0d9c\u0dd2\u0dba \u0db6\u0dc0\u0dba. \u0d92 \u0d85\u0db1\u0dd4\u0dc0 \u0d89\u0daf\u0dd2\u0dbb\u0dd2 \u0dc0\u0dd2\u0db8\u0dbb\u0dca\u0dc1\u0db1 \u0d87\u0dbb\u0db9\u0dd4\u0dab\u0dda \u0db8\u0dd2\u0db1\u0dd3 \u0db8\u0dd0\u0dbb\u0dd4\u0db8\u0d9a\u0dca \u0dbd\u0dd9\u0dc3\u0dba. \u0dc3\u0dd0\u0d9a\u0d9a\u0dbb\u0dd4 \u0db4\u0ddc\u0dbd\u0dd2\u0dc3\u0dca \u0db8\u0dd4\u0dbb\u0db4\u0dc5\u0dda \u0dc3\u0dd2\u0da7 \u0daf\u0dc0\u0dd4\u0dbd\u0dd4\u0d9c\u0dbd \u0db4\u0ddc\u0dbd\u0dd2\u0dc3\u0dd2\u0dba \u0dc0\u0dd9\u0dad \u0dbb\u0dd0\u0d9c\u0dd9\u0db1 \u0d9c\u0dd2\u0dba\u0dda \u0daf\u0dd0\u0da9\u0dd2 \u0dbb\u0dd0\u0d9a\u0dc0\u0dbb\u0dab \u0db8\u0db0\u0dca\u200d\u0dba\u0dba\u0dda \u0dba. \u0d8a\u0da7 \u0dc4\u0dda\u0dad\u0dd4 \u0dc0\u0dd4\u0dba\u0dda \u0dc3\u0dd0\u0d9a\u0d9a\u0dbb\u0dd4\u0da7 \u0db6\u0dd2\u0dbb\u0dd2\u0dba\u0d9c\u0dda \u0db4\u0dcf\u0dbb\u0dca\u0dc1\u0dca\u0dc0\u0dba\u0dd9\u0db1\u0dca \u0d9a\u0dd2\u0dc3\u0dd2\u0dba\u0db8\u0dca \u0dad\u0dbb\u0dca\u0da2\u0db1\u0dba\u0d9a\u0dca \u0d91\u0dbd\u0dca\u0dbd \u0dc0\u0db1\u0dd4 \u0d87\u0dad\u0dd0\u0dba\u0dd2 \u0dc3\u0dd0\u0d9a\u0dba\u0d9a\u0dca \u0dad\u0dd2\u0db6\u0dd4 \u0db1\u0dd2\u0dc3\u0dcf\u0dba. \u0dc3\u0dd2\u0daf\u0dd4\u0dc0\u0dd3\u0db8 \u0dc3\u0dc4\u0d9a\u0dcf\u0dbb \u0db4\u0ddc\u0dbd\u0dd2\u0dc3\u0dca \u0d85\u0db0\u0dd2\u0d9a\u0dcf\u0dbb\u0dd3\u0dc0\u0dbb\u0dba\u0dcf \u0dc0\u0dd9\u0dad \u0daf\u0dd0\u0db1\u0dd4\u0db8\u0dca \u0daf\u0dd9\u0db1\u0dd4 \u0dbd\u0dd0\u0db6\u0dd4 \u0d85\u0dad\u0dbb \u0db8\u0dc4\u0db1\u0dd4\u0dc0\u0dbb \u0d85\u0db0\u0dd2\u0d9a\u0dbb\u0dab\u0dba\u0da7 \u0daf \u0d9a\u0dbb\u0dd4\u0dab\u0dd4 \u0dc0\u0dcf\u0dbb\u0dca\u0dad\u0dcf \u0d9a\u0dbb\u0db1 \u0dbd\u0daf\u0dd2. \u0d92 \u0d85\u0db1\u0dd4\u0dc0 \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0db4\u0dbb\u0dd3\u0d9a\u0dca\u0dc2\u0dab\u0dba \u0dc0\u0dd0\u0da9 \u0db6\u0dbd\u0db1 \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0db8\u0dc4\u0dd2\u0db1\u0dca\u0daf \u0dbd\u0dd2\u0dba\u0db1\u0d9c\u0dda \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0dc3\u0dd2\u0daf\u0dd4\u0d9a\u0dbb\u0db1 \u0dbd\u0daf\u0dd2.\n\u00a0\n\u0d94\u0dc4\u0dd4\u0d9c\u0dda \u0db1\u0dd2\u0dba\u0ddd\u0d9c\u0dba \u0db8\u0dad \u0db4\u0dc1\u0dca\u0da0\u0dcf\u0dad\u0dca \u0db8\u0dbb\u0dab \u0db4\u0dbb\u0dd3\u0d9a\u0dca\u0dc2\u0dab\u0dba \u0db8\u0dc4\u0db1\u0dd4\u0dc0\u0dbb \u0dc0\u0dd2\u0dc1\u0dda\u0dc2\u0da5 \u0d85\u0db0\u0dd2\u0d9a\u0dbb\u0dab \u0dc0\u0ddb\u0daf\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd3 \u0d91\u0db1\u0dca.\u0d92.\u0d91\u0dc3\u0dca. \u0db6\u0dd3. \u0dc0\u0dd2\u0da2\u0dda\u0dc3\u0dd2\u0d82\u0dc4 \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0dc3\u0dd2\u0daf\u0dd4 \u0d9a\u0dc5\u0dda\u0dba. \u0db8\u0dbb\u0dcf \u0daf\u0dd0\u0db8\u0dd4\u0dab\u0dd4 \u0d87\u0dba \u0dc3\u0dda\u0dc0\u0dcf\u0dc0\u0dd2\u0dc3\u0dca\u0dc3 \u0dc0\u0dd2\u0daf\u0dca\u200d\u0dba\u0dcf \u0d86\u0dbb\u0da0\u0dca\u0da0\u0dd2\u0dbd\u0dcf\u0d9c\u0dda \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0dba\u0db8\u0dd4\u0db1\u0dcf \u0dc0\u0dd2\u0daf\u0dcf\u0db1\u0d86\u0dbb\u0da0\u0dca\u0da0\u0dd2 \u0db1\u0dd0\u0db8\u0dd0\u0dad\u0dd2 \u0dad\u0dd2\u0dc3\u0dca \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0d9a\u0dcf\u0db1\u0dca\u0dad\u0dcf\u0dc0\u0d9a\u0dd2. \u0daf\u0dbb\u0dd4 \u0dad\u0dd2\u0daf\u0dd9\u0db1\u0d9a\u0dd4\u0d9c\u0dda \u0db8\u0dc0\u0d9a\u0dd2. \u0d87\u0dba \u0d9d\u0dcf\u0dad\u0db1\u0dba \u0d9a\u0dd2\u0dbb\u0dd3\u0db8\u0dda \u0dc0\u0dbb\u0daf\u0da7 \u0db4\u0ddc\u0dbd\u0dd2\u0dc3\u0dd2\u0dba\u0da7 \u0db4\u0dd0\u0db8\u0dd2\u0dab \u0db6\u0dcf\u0dbb \u0dc0\u0dd3 \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0db4\u0dad\u0dca\u0dc0\u0dd4\u0dba\u0dda \u0d87\u0d9c\u0dda \u0dc3\u0dd0\u0db8\u0dd2\u0dba\u0dcf \u0dc0\u0db1 \u0d9c\u0dcf\u0db8\u0dd2\u0dab\u0dd2 \u0db1\u0db8\u0dd0\u0dad\u0dca\u0dad\u0dd9\u0d9a\u0dd2. \u0db4\u0ddc\u0dbd\u0dd2\u0dc3\u0dd2\u0dba \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0db8\u0dbb\u0dca\u0dc1\u0db1 \u0d87\u0dbb\u0db9\u0dd2 \u0d85\u0dad\u0dbb \u0d91\u0dc4\u0dd2\u0daf\u0dd3 \u0d85\u0db1\u0dcf\u0dc0\u0dbb\u0dab\u0dba \u0dc0\u0dd4\u0dba\u0dda \u0dc3\u0dd2\u0daf\u0dca\u0db0\u0dd2\u0dba \u0d87\u0dc3\u0dd2\u0db1\u0dca \u0daf\u0dd4\u0da7\u0dd4 \u0daf\u0dd9\u0daf\u0dd9\u0db1\u0d9a\u0dd4 \u0daf \u0d92 \u0db8\u0ddc\u0dc4\u0ddc\u0dad\u0dda \u0db1\u0dd2\u0dc0\u0dc3\u0dda \u0dc3\u0dd2\u0da7\u0dd2 \u0db6\u0dc0\u0dba. \u0d92 \u0d87\u0d9c\u0dda \u0daf\u0dbb\u0dd4 \u0daf\u0dd9\u0daf\u0dd9\u0db1\u0dcf\u0dba. \u0d89\u0db1\u0dca \u0d91\u0d9a\u0dca \u0daf\u0dbb\u0dd4\u0dc0\u0d9a\u0dd4 \u0d9c\u0dda \u0dc0\u0dba\u0dc3 \u0d85\u0dc0\u0dd4\u0dbb\u0dd4\u0daf\u0dd4 \u0dc4\u0dad\u0d9a\u0dd2. \u0d94\u0dc4\u0dd4 \u0daf\u0dd9\u0dc0\u0dd9\u0db1\u0dd2 \u0dc0\u0dc3\u0dbb\u0dda \u0d89\u0d9c\u0dd9\u0db1\u0dd4\u0db8 \u0dbd\u0db6\u0dba\u0dd2. \u0d85\u0db1\u0dd9\u0d9a\u0dca \u0daf\u0dbb\u0dd4\u0dc0\u0dcf \u0dc3\u0dd2\u0d9f\u0dd2\u0dad\u0dca\u0dad\u0dd9\u0d9a\u0dd2. \u0d94\u0dc4\u0dd4\u0da7 \u0dc0\u0dc3\u0dbb \u0daf\u0dd9\u0d9a\u0d9a\u0dd2. \u0db8\u0dc0\u0dd4\u0dc0\u0dca\u0db4\u0dd2\u0dba\u0db1\u0dca\u0d9c\u0dda \u0d85\u0da9\u0daf\u0db6\u0dbb\u0dba \u0dc3\u0dd2\u0daf\u0dd4 \u0dc0\u0db1 \u0db8\u0ddc\u0dc4\u0ddc\u0dad\u0dda \u0dc3\u0dd2\u0d9f\u0dd2\u0dad\u0dca\u0dad\u0dcf \u0db1\u0dd2\u0dc0\u0dc3\u0dda \u0d87\u0db3\u0d9a\u0dca \u0db8\u0dad \u0db1\u0dd2\u0daf\u0dcf\u0d9c\u0dd9\u0db1 \u0dc3\u0dd2\u0da7 \u0d87\u0dad.\n\u00a0\n\u0d92\u0dad\u0dca \u0db8\u0dc0\u0d9c\u0dda \u0dc5\u0dad\u0ddd\u0db1\u0dd2\u0dba \u0d87\u0dc3\u0dd3 \u0d94\u0dc4\u0dd4 \u0daf \u0db1\u0dd2\u0db1\u0dca\u0daf\u0dd9\u0db1\u0dca \u0d85\u0dc0\u0daf\u0dd2 \u0dc0\u0dd3 \u0db8\u0dc4 \u0dc4\u0dac\u0dd2\u0db1\u0dca \u0dc4\u0dac\u0db1\u0dca\u0db1\u0da7 \u0dc0\u0dd2\u0dba. \u0d91\u0dc4\u0dd9\u0dad\u0dca \u0d94\u0dc4\u0dd4\u0da7 \u0dba\u0db8\u0d9a\u0dca \u0d9a\u0dd2\u0dba\u0db1\u0dca\u0db1\u0da7 \u0dad\u0dda\u0dbb\u0dd4\u0db8\u0dca \u0d9a\u0dbb\u0daf\u0dd9\u0db1\u0dca\u0db1\u0da7 \u0d85\u0db4\u0dc4\u0dc3\u0dd4\u0dba. \u0d92 \u0d94\u0dc4\u0dd4 \u0dad\u0dc0\u0db8\u0dad\u0dca \u0dc0\u0dc3\u0dbb \u0daf\u0dd9\u0d9a\u0d9a \u0daf\u0dbb\u0dd4\u0dc0\u0d9a\u0dd4 \u0db1\u0dd2\u0dc3\u0dcf\u0dba. \u0d92 \u0db1\u0dd2\u0dc3\u0dcf \u0db4\u0ddc\u0dbd\u0dd2\u0dc3\u0dd2\u0dba\u0dda \u0d87\u0dc3 \u0dba\u0ddc\u0db8\u0dd4 \u0dc0\u0dd4\u0dba\u0dda \u0d87\u0d9c\u0dda \u0daf\u0dd9\u0dc0\u0dd9\u0db1\u0dd2 \u0daf\u0dbb\u0dd4\u0dc0\u0dcf \u0daf\u0dd9\u0dc3\u0da7\u0dba. \u0d94\u0dc4\u0dd4 \u0dc4\u0dad\u0dca \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0db1\u0dd2\u0dc3\u0dcf \u0dba\u0db8\u0d9a\u0dca \u0d9a\u0db8\u0d9a\u0dca \u0dad\u0dda\u0dbb\u0dd4\u0db8\u0dca \u0d87\u0dad\u0dd2 \u0d85\u0dba\u0dd9\u0d9a\u0dd2. \u201c\u0d91\u0daf\u0dcf \u0d8b\u0daf\u0dda \u0d85\u0db8\u0dca\u0db8\u0dcf \u0db8\u0dcf\u0dc0 \u0d89\u0dc3\u0dca\u0d9a\u0ddd\u0dbd\u0dda\u0da7 \u0d87\u0dbb\u0dbd\u0dd4\u0dc0\u0dcf. \u0daf\u0dc0\u0dbd\u0dca \u0db8\u0db8 \u0d89\u0dc3\u0dca\u0d9a\u0ddd\u0dbd\u0dda \u0d9c\u0dd2\u0dc4\u0dd2\u0db1\u0dca \u0d87\u0dc0\u0dd2\u0dad\u0dca \u0db6\u0dc3\u0dca \u0d91\u0d9a\u0dd9\u0db1\u0dca \u0db6\u0dc4\u0dd2\u0db1 \u0d9a\u0ddc\u0da7\u0db8 \u0d85\u0db8\u0dca\u0db8\u0dcf \u0d87\u0dc0\u0dd2\u0dad\u0dca \u0dc4\u0dd2\u0da7\u0dd2\u0dba\u0dcf. \u0d85\u0db4\u0dd2 \u0d9c\u0dd9\u0daf\u0dbb \u0d9c\u0dd2\u0dba\u0dcf. \u0db8\u0db8 \u0db4\u0ddc\u0dad\u0dca \u0db6\u0dd1\u0d9c\u0dca \u0d91\u0d9a \u0d9c\u0dbd\u0dc0\u0dbd\u0dcf \u0db8\u0dda\u0dc3 \u0d8b\u0da9 \u0dad\u0dd2\u0dba\u0dbd\u0dcf \u0db6\u0dd1\u0d9c\u0dca \u0d91\u0d9a\u0dda \u0dad\u0dd2\u0db6\u0dd4\u0dab\u0dd4 \u0db6\u0dba\u0dd2\u0da7\u0dca \u0db4\u0dd0\u0d9a\u0da7\u0dca \u0d91\u0d9a \u0d9a\u0db1\u0dca\u0db1 \u0d9c\u0dad\u0dca\u0dad\u0dcf. \u0d91\u0dad\u0d9a\u0ddc\u0da7 \u0db8\u0dbd\u0dca\u0dbd\u0dd3 \u0d87\u0db3\u0dd9\u0dca \u0db1\u0dd2\u0daf\u0dcf\u0d9c\u0dd9\u0db1 \u0dc4\u0dd2\u0da7\u0dd2\u0dba\u0dda. \u0d92 \u0dc0\u0dda\u0dbd\u0dcf\u0dc0\u0dda \u0dad\u0dcf\u0dad\u0dca\u0dad\u0dcf \u0d85\u0db8\u0dca\u0db8\u0da7 \u0d86\u0da0\u0dca\u0da0\u0dd2\u0d9c\u0dda \u0d9c\u0dd9\u0daf\u0dbb \u0dba\u0db1\u0dca\u0db1 \u0d91\u0db4\u0dcf \u0d9a\u0dd2\u0dba\u0dbd\u0dcf \u0dbb\u0dab\u0dca\u0da9\u0dd4 \u0dc0\u0dd4\u0dab\u0dcf. \u0d92 \u0dbb\u0dab\u0dca\u0da9\u0dd4\u0dc0 \u0db8\u0dd0\u0daf\u0dca\u0daf\u0dda \u0dad\u0dcf\u0dad\u0dca\u0dad\u0dcf \u0d87\u0db3\u0dba\u0da7 \u0dad\u0dd2\u0db6\u0dd4\u0dab\u0dcf \u0db4\u0dd2\u0dc4\u0dd2\u0dba \u0d87\u0daf\u0dbd\u0dcf \u0d85\u0dbb\u0d9c\u0dd9\u0db1 \u0d85\u0db8\u0dca\u0db8\u0d9c\u0dda \u0d85\u0dad\u0da7 \u0db4\u0dd2\u0dc4\u0dd2\u0dba\u0dd9\u0db1\u0dca \u0d9a\u0dd9\u0da7\u0dd4\u0dc0\u0dcf. \u0d94\u0dc5\u0dd4\u0dc0 \u0db4\u0dd0\u0dad\u0dca\u0dad\u0da7 \u0dad\u0dd4\u0db1\u0dca \u0db4\u0dcf\u0dbb\u0d9a\u0dca \u0d9a\u0dd9\u0da7\u0dd4\u0dc0\u0dcf.\n\u00a0\n\u0d85\u0db8\u0dca\u0db8\u0dcf \u0dc4\u0dba\u0dd2\u0dba\u0dd9\u0db1\u0dca \u0d9a\u0dd1\u0d9c\u0dd0\u0dc0\u0dca\u0dc0\u0dcf \u0d9a\u0ddc\u0da7\u0db1\u0dca\u0db1 \u0d91\u0db4\u0dcf \u0d9a\u0dd2\u0dba\u0dbd\u0dcf. \u0d85\u0db8\u0dca\u0db8\u0dcf \u0d9a\u0dd1 \u0d9c\u0dc4\u0db1 \u0dc3\u0daf\u0dca\u0daf\u0dd9\u0da7 \u0db8\u0dbd\u0dca\u0dbd\u0dd2\u0dad\u0dca \u0d87\u0dc4\u0dd0\u0dbb\u0dd2\u0dbd\u0dcf \u0dc4\u0dba\u0dd2\u0dba\u0dd9\u0db1\u0dca \u0d87\u0dac\u0dd4\u0dc0\u0dcf. \u0db8\u0db8\u0dad\u0dca \u0dc4\u0dba\u0dd2\u0dba\u0dd9\u0db1\u0dca \u0d9a\u0dd1\u0d9c\u0dd0\u0dc0\u0dca\u0dc0\u0dcf \u0d85\u0db8\u0dca\u0db8\u0da7 \u0d9c\u0dc4\u0db1\u0dca\u0db1 \u0d91\u0db4\u0dcf \u0d9a\u0dd2\u0dba\u0dbd\u0dcf.\u201d \u0dc4\u0dad\u0dca \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0dc1\u0dca\u200d\u0dbb\u0dd3 \u0db8\u0dcf\u0dbd\u0dca \u0db4\u0dd4\u0dad\u0dd4 \u0d91\u0dc3\u0dda \u0dc3\u0dd2\u0dba \u0d87\u0dc3\u0dd2\u0db1\u0dca \u0daf\u0dd4\u0da7\u0dd4 \u0daf\u0dda \u0db4\u0ddc\u0dbd\u0dd2\u0dc3\u0dca \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0d89\u0daf\u0dd2\u0dbb\u0dd2\u0dba\u0dda \u0dc0\u0dd2\u0dc3\u0dca\u0dad\u0dbb \u0d9a\u0dbb\u0db1\u0dca\u0db1\u0da7 \u0dc0\u0dd2\u0dba. \u0d91\u0dba \u0db4\u0dca\u200d\u0dbb\u0db6\u0dbd \u0dc3\u0dcf\u0d9a\u0dca\u0dc2\u0dd2\u0dba\u0d9a\u0dca \u0db6\u0dc0 \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf\u0da7 \u0dc0\u0dd0\u0da7\u0dc4\u0dd2\u0dab\u0dd2. \u0d92 \u0db1\u0dd2\u0dc3\u0dcf \u0db4\u0dd4\u0d82\u0da0\u0dd2 \u0dc1\u0dca\u200d\u0dbb\u0dd3 \u0db8\u0dcf\u0dbd\u0dca \u0db6\u0dd2\u0dba\u0da7 \u0db4\u0dad\u0dca\u0db1\u0ddc\u0d9a\u0ddc\u0da7 \u0db4\u0dd2\u0dba\u0dd9\u0d9a\u0dd4\u0dc3\u0dda \u0d94\u0dc4\u0dd4\u0d9c\u0dd9\u0db1\u0dca \u0daf\u0dd4\u0da7\u0dd4 \u0daf\u0dda \u0daf\u0dd0\u0db1\u0d9c\u0dd0\u0db1\u0dd3\u0db8\u0da7 \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dda\u0dba.\n\n\n\n\n\n\n\u00a0\n\n\n\n\n\n\n\n\n\u201c\u0d89\u0dad\u0dd2\u0db1\u0dca \u0db4\u0dd4\u0dad\u0dda \u0d8a\u0da7 \u0db4\u0dc3\u0dca\u0dc3\u0dda \u0db8\u0ddc\u0d9a\u0daf \u0dc0\u0dd4\u0dab\u0dda ?\u201d \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0dc1\u0dca\u200d\u0dbb\u0dd3 \u0db8\u0dcf\u0dbd\u0dca\u0d9c\u0dd9\u0db1\u0dca \u0dc0\u0dd2\u0db8\u0dc3\u0dd4\u0dc0\u0dda \u0d94\u0dc4\u0dd4\u0d9c\u0dda \u0dc4\u0dd2\u0dc3 \u0d85\u0dad\u0d9c\u0dcf\u0db8\u0dd2\u0db1\u0dca\u0dba. \u201c\u0d92\u0dad\u0dca \u0d91\u0d9a\u0dca\u0d9a\u0db8 \u0d85\u0db8\u0dca\u0db8\u0dcf \u0dc0\u0dd0\u0da7\u0dd4\u0dab\u0dcf. \u0db4\u0dc3\u0dca\u0dc3\u0dda \u0db8\u0db8 \u0d85\u0db8\u0dca\u0db8\u0dcf \u0dc5\u0d9f\u0da7 \u0d9c\u0dd2\u0dc4\u0dd2\u0db1\u0dca \u201c\u0d85\u0db8\u0dca\u0db8\u0dda \u0d85\u0db8\u0dca\u0db8\u0dda \u0d87\u0dc3\u0dca \u0d85\u0dbb\u0dd2\u0db1\u0dca\u0db1 \u0d85\u0db8\u0dca\u0db8\u0dda\u201d \u0d9a\u0dd2\u0dba\u0dbd\u0dcf \u0d9a\u0dad\u0dcf \u0d9a\u0dc5\u0dcf. \u0d92\u0dad\u0dca \u0d85\u0db8\u0dca\u0db8\u0dcf \u0d9a\u0dad\u0dcf \u0d9a\u0dc5\u0dda \u0db1\u0dd0\u0dc4\u0dd0. \u0d87\u0dc3\u0dca \u0db6\u0dcf\u0d9c\u0dd9\u0da7 \u0d87\u0dbb\u0d9c\u0dd9\u0db1 \u0dc4\u0dd2\u0da7\u0dd2\u0dba\u0dcf. \u0db4\u0dc3\u0dca\u0dc3\u0dda \u0db8\u0db8 \u0d9a\u0dd1\u0d9c\u0dc4\u0d9c\u0dd9\u0db1 \u0d91\u0dc5\u0dd2\u0dba\u0da7 \u0daf\u0dd2\u0dc0\u0dca\u0dc0\u0dcf.\u201d \u0dbd\u0dda \u0db4\u0dd9\u0dbb\u0dcf\u0d9c\u0dd9\u0db1 \u0db8\u0dc0 \u0dc0\u0dd0\u0da7\u0dd2 \u0dc3\u0dd2\u0da7\u0dd2\u0db1\u0dd4 \u0daf\u0dd4\u0da7\u0dd4 \u0db4\u0dd4\u0d82\u0da0\u0dd2 \u0dc1\u0dca\u200d\u0dbb\u0dd3 \u0db8\u0dcf\u0dbd\u0dca \u0db8\u0dc4\u0dad\u0dca \u0db6\u0dd2\u0dba\u0da7 \u0db4\u0dad\u0dca\u0dc0 \u0d91\u0dc5\u0dd2\u0dba\u0da7 \u0daf\u0dd2\u0dc0\u0d9c\u0dd2\u0dba\u0dda \u0d8a\u0da7 \u0db4\u0dc4\u0dc5\u0dd2\u0db1\u0dca \u0d87\u0dad\u0dd2 \u0db8\u0dc4\u0d9c\u0dd9\u0daf\u0dbb \u0dc3\u0dd2\u0da7\u0dd2\u0db1 \u0dc3\u0dd2\u0dba \u0db1\u0dd4\u0dc0\u0db1\u0dca\u0dad \u0d85\u0dba\u0dd2\u0dba\u0dcf\u0da7 \u0d92 \u0db6\u0dc0 \u0d9a\u0dd2\u0dba\u0db1\u0dca\u0db1\u0da7\u0dba. \u201c\u0d85\u0dba\u0dd2\u0dba\u0dd9... \u0dad\u0dcf\u0dad\u0dca\u0dad\u0dcf \u0d85\u0db8\u0dca\u0db8\u0da7...\u201d\n\u00a0\n\u0d94\u0dc4\u0dd4 \u0dc4\u0dad\u0dd2 \u0daf\u0db8\u0db8\u0dd2\u0db1\u0dca \u0dc0\u0dd4\u0daf\u0dda \u0dc4\u0dd9\u0dc5\u0dd2 \u0d9a\u0dbb\u0db1\u0dca\u0db1\u0da7 \u0dc0\u0dd2\u0dba. \u0d92 \u0dc3\u0dd0\u0dab\u0dd2\u0db1\u0dca \u0dc1\u0dca\u200d\u0dbb\u0dd3 \u0db8\u0dcf\u0dbd\u0dca \u0d9c\u0dda \u0dc0\u0dd0\u0da9\u0dd2\u0db8\u0dc4\u0dbd\u0dca \u0dc3\u0ddc\u0dc4\u0ddc\u0dba\u0dd4\u0dbb\u0dd4 \u0db1\u0dd4\u0dc0\u0db1\u0dca\u0dad \u0dc0\u0dc4\u0dcf \u0db8\u0dc0\u0d9c\u0dda \u0db1\u0dd2\u0dc0\u0dd9\u0dc3\u0da7 \u0daf\u0dd2\u0dc0 \u0d9c\u0dd2\u0dba\u0dda\u0dba. \u0d92 \u0dc0\u0db1 \u0dc0\u0dd2\u0da7\u0dad\u0dca \u0d87\u0dba \u0db1\u0dd2\u0dc3\u0ddc\u0dbd\u0dca\u0db8\u0db1\u0dc0 \u0dbd\u0dda \u0dc0\u0dd2\u0dbd \u0db8\u0dd0\u0daf \u0dc0\u0dd0\u0da7\u0dd2 \u0dc3\u0dd2\u0da7\u0dd2\u0dba\u0dcf\u0dba. \u0db8\u0dc0 \u0dc0\u0dd0\u0da7\u0dd2 \u0dc3\u0dd2\u0da7\u0dd2 \u0d85\u0dba\u0dd4\u0dbb\u0dd4 \u0daf\u0dd4\u0da7\u0dd4 \u0dbd\u0ddc\u0d9a\u0dd4 \u0db4\u0dd4\u0dad\u0dcf\u0da7 \u0db8\u0dc4\u0dad\u0dca \u0dc0\u0dda\u0daf\u0db1\u0dcf\u0dc0\u0d9a\u0dca \u0d87\u0dad\u0dd2\u0dc0\u0dd2\u0dba. \u0d94\u0dc4\u0dd4 \u0dc0\u0dc4\u0dcf \u0dc3\u0dd2\u0dba \u0db8\u0dc0 \u0dc0 \u0dad\u0db8 \u0dad\u0dd4\u0dbb\u0dd4\u0dc5\u0da7 \u0dc4\u0ddc\u0dc0\u0dcf \u0d9c\u0dad\u0dca\u0dad\u0dda\u0dba. \u0db8\u0dc0\u0daf \u0daf\u0ddc\u0dad\u0dd2\u0db1\u0dca \u0d9c\u0dd9\u0db1 \u0d94\u0dc4\u0dd4 \u0d8b\u0da9\u0dc4 \u0dc3\u0dd2\u0da7 \u0db4\u0dc4\u0dc5\u0da7 \u0daf\u0dd2\u0dc0 \u0d86\u0dc0\u0dda\u0dba. \u0d92 \u0dc3\u0db8\u0d9f \u0d94\u0dc4\u0dd4\u0d9c\u0dda \u0db8\u0dcf\u0db8\u0dcf \u0daf \u0d91\u0dad\u0dd0\u0db1\u0da7 \u0db4\u0dd0\u0db8\u0dd2\u0dab\u0dd2\u0dba\u0dda\u0dba. \u0d94\u0dc0\u0dd4\u0dc4\u0dd6 \u0dad\u0dd4\u0dc0\u0dcf\u0dbd \u0dbd\u0dad\u0dca \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0dbb\u0ddd\u0dc4\u0dbd\u0da7 \u0dbb\u0dd0\u0d9c\u0dd9\u0db1 \u0d9c\u0dd2\u0dba\u0dc4. \u201c\u0d85\u0db8\u0dca\u0db8\u0dda.... \u0d85\u0db8\u0dca\u0db8\u0dda...\u201d \u0dad\u0dca\u200d\u0dbb\u0dd2\u0dc0\u0dd2\u0dbd\u0dbb\u0dba\u0dda \u0dba\u0db1 \u0d85\u0dad\u0dbb\u0dad\u0dd4\u0dbb \u0daf \u0dbd\u0ddc\u0d9a\u0dd4 \u0db4\u0dd4\u0dad\u0dcf \u0db6\u0dcf\u0d9c\u0dd9\u0da7 \u0daf\u0dd9\u0db1\u0dd9\u0dad\u0dca \u0dc0\u0dc3\u0dcf\u0d9c\u0dd9\u0db1 \u0dbb\u0dd4\u0db0\u0dd2\u0dbb\u0dba\u0dd9\u0db1\u0dca \u0db1\u0dd0\u0dc4\u0dd0\u0dc0\u0dd2 \u0dc3\u0dd2\u0da7\u0dd2\u0db1 \u0dc3\u0dd2\u0dba \u0db8\u0dc0\u0da7 \u0d9a\u0dad\u0dcf \u0d9a\u0dc5\u0dda\u0dba. \u0d92\u0dad\u0dca \u0db8\u0dc0\u0d9c\u0dda \u0db8\u0dd4\u0dc0\u0dd2\u0db1\u0dca \u0d9a\u0dd2\u0dc3\u0dd2\u0dc0\u0d9a\u0dca \u0db4\u0dd2\u0da7 \u0db1\u0ddc\u0dc0\u0dd2\u0dba. \u0d92\u0dad\u0dca \u0d94\u0dc4\u0dd4 \u0d8b\u0dad\u0dca\u0dc3\u0dcf\u0dc4\u0dba \u0db1\u0dad\u0dbb \u0d9a\u0dc5\u0dda \u0db1\u0dd0\u0dad. \u201c\u0d85\u0db8\u0dca\u0db8\u0dda... \u0d85\u0db8\u0dca\u0db8\u0dda \u0d9a\u0dad\u0dcf \u0d9a\u0dbb\u0db1\u0dca\u0db1 \u0d9a\u0ddd \u0d85\u0db8\u0dca\u0db8\u0dda..\u201d\n\u00a0\n\u0d94\u0dc4\u0dd4\u0d9c\u0dda \u0dc0\u0da0\u0db1\u0dba \u0d87\u0dc3\u0dd2 \u0daf\u0ddd \u0db8\u0db3\u0d9a\u0dca \u0daf\u0dd9\u0db1\u0dd9\u0dad\u0dca \u0dc0\u0dd2\u0dc0\u0dbb \u0d9a\u0dbb\u0db1\u0dca\u0db1\u0da7 \u0d8b\u0dad\u0dca\u0dc3\u0dcf\u0dc4 \u0d9a\u0dc5 \u0db4\u0dd3\u200d\u0dca\u200d\u0dbb\u0dad\u0dd2\u0d9a\u0dcf \u0d9c\u0dda \u0dc4\u0dd2\u0dc3 \u0db8\u0ddc\u0dc4\u0ddc\u0dad\u0d9a\u0dd2\u0db1\u0dca \u0dbd\u0ddc\u0d9a\u0dd4 \u0db4\u0dd4\u0dad\u0dcf\u0d9c\u0dda \u0daf\u0ddd\u0dad \u0db8\u0dad\u0db8 \u0db4\u0dd0\u0dad\u0dca\u0dad\u0d9a\u0da7 \u0d9a\u0da9\u0dcf \u0dc0\u0dd0\u0da7\u0dd2\u0dab\u0dd2. \u201c\u0d85\u0db8\u0dca\u0db8\u0dda... \u0d85\u0db8\u0dca\u0db8\u0dda... \u0d85\u0db8\u0dca\u0db8\u0dda...\u201d \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0dbb\u0dd0\u0d9c\u0dad\u0dca \u0dad\u0dca\u200d\u0dbb\u0dd2\u0dc0\u0dd2\u0dbd\u0dbb\u0dba \u0dbb\u0ddd\u0dc4\u0dbd\u0da7 \u0d87\u0dad\u0dd4\u0dc5\u0dad\u0dca \u0d9a\u0dc5 \u0d85\u0dad\u0dbb \u0dc0\u0ddb\u0daf\u0dca\u200d\u0dba\u0dc0\u0dbb\u0dd4\u0db1\u0dca \u0dad\u0dd4\u0dc0\u0dcf\u0dbd \u0dbd\u0dad\u0dca \u0d87\u0dba \u0db4\u0dbb\u0dd3\u0d9a\u0dca\u0dc2\u0dcf \u0d9a\u0ddc\u0da7 \u0db6\u0dbd\u0dcf \u0db6\u0dcf\u0d9c\u0dd9\u0da7 \u0dc0\u0dd2\u0dc0\u0dbb \u0dc0\u0dd3 \u0dad\u0dd2\u0db6\u0dd4 \u0daf\u0dd9\u0db1\u0dd9\u0dad\u0dca \u0dc3\u0db8\u0dca\u0db4\u0dd4\u0dbb\u0dca\u0dab\u0dba\u0dd9\u0db1\u0dca \u0dc0\u0dc3\u0dcf \u0daf\u0dd0\u0db8\u0dd4\u0dc0\u0dda \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0db8\u0dd2\u0dba \u0d9c\u0ddc\u0dc3\u0dca \u0d87\u0dad\u0dd2 \u0db6\u0dc0 \u0dc3\u0db1\u0dd2\u0da7\u0dd4\u0dc4\u0db1\u0dca \u0d9a\u0dbb\u0d9c\u0dd9\u0db1\u0dba. \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0dbb\u0ddd\u0dc4\u0dbd\u0da7 \u0dbb\u0dd0\u0d9c\u0dd9\u0db1 \u0d9c\u0dd2\u0dba \u0d87\u0d9c\u0dda \u0dc0\u0dd0\u0da9\u0dd2\u0db8\u0dc4\u0dbd\u0dca \u0db4\u0dd4\u0dad\u0dcf\u0d9c\u0dd9\u0db1\u0dca \u0daf \u0db4\u0dca\u200d\u0dbb\u0dc1\u0dca\u0db1 \u0d9a\u0ddc\u0da7 \u0db4\u0dca\u200d\u0dbb\u0d9a\u0dcf\u0dc1\u0dba\u0d9a\u0dca \u0dbd\u0db6\u0dcf \u0d9c\u0dd0\u0db1\u0dd3\u0db8\u0da7 \u0db4\u0ddc\u0dbd\u0dd2\u0dc3\u0dd2\u0dba \u0dad\u0dd3\u0dbb\u0dab\u0dba \u0d9a\u0dc5\u0dda\u0dba. \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0dc4\u0dcf \u0d87\u0d9c\u0dda \u0dc3\u0dd0\u0db8\u0dd2\u0dba\u0dcf \u0d85\u0dad\u0dbb \u0d87\u0dad\u0dd2 \u0dc0\u0db1 \u0d86\u0dbb\u0dc0\u0dd4\u0dbd\u0dca \u0db1\u0dd2\u0dc3\u0dcf \u0dbd\u0ddc\u0d9a\u0dd4 \u0db4\u0dd4\u0dad\u0dcf \u0db8\u0dc0\u0dd4\u0db4\u0dd2\u0dba\u0db1\u0dca\u0d9c\u0dd9\u0db1\u0dca \u0dc0\u0dd9\u0db1\u0dca \u0dc0\u0dd3 \u0db8\u0dc0\u0d9c\u0dda \u0db8\u0dc4\u0d9c\u0dd9\u0daf\u0dbb \u0da2\u0dd3\u0dc0\u0dad\u0dca\u0dc0\u0dd9\u0dba\u0dd2. \u0d91\u0db8 \u0db1\u0dd2\u0dc0\u0dc3\u0dda \u0db4\u0dd2\u0dc4\u0dd2\u0da7\u0dd2\u0dba\u0dda \u0d94\u0dc0\u0dd4\u0db1\u0dca\u0d9c\u0dda \u0d9c\u0dd9\u0daf\u0dbb\u0da7 \u0db4\u0dc4\u0dc5\u0dd2\u0db1\u0dd3. \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf\u0d9c\u0dda \u0db1\u0dd2\u0dc0\u0dc3 \u0db4\u0dd2\u0dc4\u0dd2\u0da7\u0dd2\u0dba\u0dda \u0d9a\u0db1\u0dca\u0daf \u0d8b\u0da9\u0dba. \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0d91\u0dc4\u0dd2 \u0dc3\u0dd2\u0dba \u0dc3\u0dd0\u0db8\u0dd2\u0dba\u0dcf \u0dc4\u0dcf \u0dc4\u0dad\u0dca \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0dc4\u0dcf \u0dad\u0dd4\u0db1\u0dca \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0daf\u0dbb\u0dd4\u0dc0\u0db1\u0dca \u0dc3\u0db8\u0d9f \u0da2\u0dd2\u0dc0\u0dad\u0dca \u0dc0\u0dd4\u0dc0\u0dcf\u0dba.\n\u00a0\n\u0dbd\u0ddc\u0d9a\u0dd4 \u0db4\u0dd4\u0dad\u0dcf\u0d9c\u0dda \u0dc0\u0dba\u0dc3 \u0d85\u0dc0\u0dd4\u0dbb\u0dd4\u0daf\u0dd4 \u0daf\u0dc4\u0db1\u0dc0\u0dba\u0d9a\u0dd2. \u0d9c\u0dd9\u0daf\u0dbb \u0d87\u0dad\u0dd2 \u0dc0\u0db1 \u0d86\u0dbb\u0dc0\u0dd4\u0dbd\u0dca \u0db1\u0dd2\u0dc3\u0dcf \u0d94\u0dc4\u0dd4 \u0daf \u0db8\u0dc4\u0d9c\u0dd9\u0daf\u0dbb \u0dbb\u0dd0\u0db3\u0dd4\u0dab\u0dda \u0db4\u0dd2\u0dba\u0dcf \u0dc3\u0db8\u0d9f \u0dad\u0dbb\u0dc4\u0dd2\u0db1\u0dd2. \u0d92 \u0dc3\u0dd2\u0dba \u0db4\u0dd2\u0dba\u0dcf \u0db1\u0dd2\u0dad\u0dbb\u0db8 \u0db6\u0dd3\u0db8\u0dad\u0dca\u0dc0 \u0db4\u0dd0\u0db8\u0dd2\u0dab\u0dd2 \u0db8\u0dc0\u0da7 \u0db8\u0dd9\u0db1\u0dca\u0db8 \u0d94\u0dc4\u0dd4\u0da7 \u0daf \u0db4\u0dc4\u0dbb \u0daf\u0dd9\u0db1 \u0db1\u0dd2\u0dc3\u0dcf\u0dba. \u0dc3\u0db8\u0dc4\u0dbb \u0daf\u0dcf\u0da7 \u0db4\u0dd2\u0dba\u0dcf \u0db4\u0dd0\u0db8\u0dd2\u0dab \u0dad\u0db8\u0dcf\u0dad\u0dca \u0db8\u0dc0\u0dad\u0dca \u0db8\u0dbb\u0db1 \u0db6\u0dc0\u0da7 \u0dad\u0dbb\u0dca\u0da2\u0db1\u0dba \u0d9a\u0dbb\u0db1 \u0db6\u0dc0\u0daf \u0d94\u0dc4\u0dd4 \u0db4\u0ddc\u0dbd\u0dd2\u0dc3\u0dd2\u0dba \u0dc4\u0db8\u0dd4\u0dc0\u0dda \u0d9a\u0dd2\u0dba\u0dcf \u0dc3\u0dd2\u0da7\u0dd2\u0dba\u0dda\u0dba. \u201c\u0db8\u0db8 \u0db4\u0dd2\u0dc5\u0dd2\u0db8\u0dad\u0dbd\u0dcf\u0dc0 \u0d89\u0dc3\u0dca\u0d9a\u0ddd\u0dbd\u0dba\u0da7 \u0dba\u0db1\u0dca\u0db1\u0dda. \u0d9a\u0dbd\u0dcf \u0d85\u0d82\u0dc1\u0dba\u0dd9\u0db1\u0dca \u0dad\u0db8\u0dba\u0dd2 \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc4\u0daf\u0dcf\u0dbb\u0db1\u0dca\u0db1\u0dda. \u0dbd\u0ddc\u0d9a\u0dd4 \u0db8\u0dbd\u0dca\u0dbd\u0dd2 \u0daf\u0dd9\u0dc0\u0dd9\u0db1\u0dd2 \u0dc0\u0dc3\u0dbb\u0dda \u0d89\u0d9c\u0dd9\u0db1\u0dd4\u0db8 \u0dbd\u0db6\u0db1\u0dca\u0db1\u0dda \u0db4\u0ddc\u0da9\u0dd2 \u0db8\u0dbd\u0dca\u0dbd\u0dd2 \u0d9c\u0dd9\u0daf\u0dbb\u0da7 \u0dc0\u0dd9\u0dbd\u0dcf \u0d89\u0db1\u0dca\u0db1\u0dda. \u0db8\u0d9c\u0dda \u0d85\u0db8\u0dca\u0db8\u0dba\u0dd2 \u0dad\u0dcf\u0dad\u0dca\u0dad\u0dba\u0dd2 \u0db1\u0dd2\u0dad\u0dbb\u0db8 \u0dc0\u0d9c\u0dda \u0d9c\u0dd9\u0daf\u0dbb \u0d86\u0dbb\u0dc0\u0dd4\u0dbd\u0dca \u0d87\u0dad\u0dd2 \u0d9a\u0dbb \u0d9c\u0db1\u0dca\u0db1\u0dc0\u0dcf. \u0d92 \u0db1\u0dd2\u0dc3\u0dcf \u0d85\u0db8\u0dca\u0db8\u0da7 \u0d9c\u0dc4\u0dbd\u0dcf \u0dad\u0dd4\u0dc0\u0dcf\u0dbd \u0dc0\u0dd9\u0dbd\u0dcf \u0db4\u0ddc\u0dbd\u0dd2\u0dc3\u0dd2\u0dba\u0da7\u0dad\u0dca \u0d9a\u0dd2\u0dc4\u0dd2\u0db4 \u0dc0\u0dad\u0dcf\u0dc0\u0d9a\u0dca\u0db8 \u0d9c\u0dd2\u0dc4\u0dd2\u0db1\u0dca \u0dad\u0dd2\u0dba\u0dd9\u0db1\u0dc0\u0dcf.\u201d\n\n\n\n\n\n\n\u00a0\n\n\n\n\n\n\n\n\n\u201c\u0d89\u0dad\u0dd2\u0db1\u0dca \u0db4\u0dd4\u0dad\u0dda \u0d8a\u0da7 \u0db4\u0dc3\u0dca\u0dc3\u0dda \u0db8\u0ddc\u0d9a\u0daf \u0dc0\u0dd4\u0dab\u0dda ?\u201d \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0dc1\u0dca\u200d\u0dbb\u0dd3 \u0db8\u0dcf\u0dbd\u0dca\u0d9c\u0dd9\u0db1\u0dca \u0dc0\u0dd2\u0db8\u0dc3\u0dd4\u0dc0\u0dda \u0d94\u0dc4\u0dd4\u0d9c\u0dda \u0dc4\u0dd2\u0dc3 \u0d85\u0dad\u0d9c\u0dcf\u0db8\u0dd2\u0db1\u0dca\u0dba. \u201c\u0d92\u0dad\u0dca \u0d91\u0d9a\u0dca\u0d9a\u0db8 \u0d85\u0db8\u0dca\u0db8\u0dcf \u0dc0\u0dd0\u0da7\u0dd4\u0dab\u0dcf. \u0db4\u0dc3\u0dca\u0dc3\u0dda \u0db8\u0db8 \u0d85\u0db8\u0dca\u0db8\u0dcf \u0dc5\u0d9f\u0da7 \u0d9c\u0dd2\u0dc4\u0dd2\u0db1\u0dca \u201c\u0d85\u0db8\u0dca\u0db8\u0dda \u0d85\u0db8\u0dca\u0db8\u0dda \u0d87\u0dc3\u0dca \u0d85\u0dbb\u0dd2\u0db1\u0dca\u0db1 \u0d85\u0db8\u0dca\u0db8\u0dda\u201d \u0d9a\u0dd2\u0dba\u0dbd\u0dcf \u0d9a\u0dad\u0dcf \u0d9a\u0dc5\u0dcf. \u0d92\u0dad\u0dca \u0d85\u0db8\u0dca\u0db8\u0dcf \u0d9a\u0dad\u0dcf \u0d9a\u0dc5\u0dda \u0db1\u0dd0\u0dc4\u0dd0. \u0d87\u0dc3\u0dca \u0db6\u0dcf\u0d9c\u0dd9\u0da7 \u0d87\u0dbb\u0d9c\u0dd9\u0db1 \u0dc4\u0dd2\u0da7\u0dd2\u0dba\u0dcf. \u0db4\u0dc3\u0dca\u0dc3\u0dda \u0db8\u0db8 \u0d9a\u0dd1\u0d9c\u0dc4\u0d9c\u0dd9\u0db1 \u0d91\u0dc5\u0dd2\u0dba\u0da7 \u0daf\u0dd2\u0dc0\u0dca\u0dc0\u0dcf.\u201d \u0dbd\u0dda \u0db4\u0dd9\u0dbb\u0dcf\u0d9c\u0dd9\u0db1 \u0db8\u0dc0 \u0dc0\u0dd0\u0da7\u0dd2 \u0dc3\u0dd2\u0da7\u0dd2\u0db1\u0dd4 \u0daf\u0dd4\u0da7\u0dd4 \u0db4\u0dd4\u0d82\u0da0\u0dd2 \u0dc1\u0dca\u200d\u0dbb\u0dd3 \u0db8\u0dcf\u0dbd\u0dca \u0db8\u0dc4\u0dad\u0dca \u0db6\u0dd2\u0dba\u0da7 \u0db4\u0dad\u0dca\u0dc0 \u0d91\u0dc5\u0dd2\u0dba\u0da7 \u0daf\u0dd2\u0dc0\u0d9c\u0dd2\u0dba\u0dda \u0d8a\u0da7 \u0db4\u0dc4\u0dc5\u0dd2\u0db1\u0dca \u0d87\u0dad\u0dd2 \u0db8\u0dc4\u0d9c\u0dd9\u0daf\u0dbb \u0dc3\u0dd2\u0da7\u0dd2\u0db1 \u0dc3\u0dd2\u0dba \u0db1\u0dd4\u0dc0\u0db1\u0dca\u0dad \u0d85\u0dba\u0dd2\u0dba\u0dcf\u0da7 \u0d92 \u0db6\u0dc0 \u0d9a\u0dd2\u0dba\u0db1\u0dca\u0db1\u0da7\u0dba. \u201c\u0d85\u0dba\u0dd2\u0dba\u0dd9... \u0dad\u0dcf\u0dad\u0dca\u0dad\u0dcf \u0d85\u0db8\u0dca\u0db8\u0da7...\u201d \u0d94\u0dc4\u0dd4 \u0dc4\u0dad\u0dd2 \u0daf\u0db8\u0db8\u0dd2\u0db1\u0dca \u0dc0\u0dd4\u0daf\u0dda \u0dc4\u0dd9\u0dc5\u0dd2 \u0d9a\u0dbb\u0db1\u0dca\u0db1\u0da7 \u0dc0\u0dd2\u0dba. \u0d92 \u0dc3\u0dd0\u0dab\u0dd2\u0db1\u0dca \u0dc1\u0dca\u200d\u0dbb\u0dd3 \u0db8\u0dcf\u0dbd\u0dca \u0d9c\u0dda \u0dc0\u0dd0\u0da9\u0dd2\u0db8\u0dc4\u0dbd\u0dca \u0dc3\u0ddc\u0dc4\u0ddc\u0dba\u0dd4\u0dbb\u0dd4 \u0db1\u0dd4\u0dc0\u0db1\u0dca\u0dad \u0dc0\u0dc4\u0dcf \u0db8\u0dc0\u0d9c\u0dda \u0db1\u0dd2\u0dc0\u0dd9\u0dc3\u0da7 \u0daf\u0dd2\u0dc0 \u0d9c\u0dd2\u0dba\u0dda\u0dba. \u0d92 \u0dc0\u0db1 \u0dc0\u0dd2\u0da7\u0dad\u0dca \u0d87\u0dba \u0db1\u0dd2\u0dc3\u0ddc\u0dbd\u0dca\u0db8\u0db1\u0dc0 \u0dbd\u0dda \u0dc0\u0dd2\u0dbd \u0db8\u0dd0\u0daf \u0dc0\u0dd0\u0da7\u0dd2 \u0dc3\u0dd2\u0da7\u0dd2\u0dba\u0dcf\u0dba. \u0db8\u0dc0 \u0dc0\u0dd0\u0da7\u0dd2 \u0dc3\u0dd2\u0da7\u0dd2 \u0d85\u0dba\u0dd4\u0dbb\u0dd4 \u0daf\u0dd4\u0da7\u0dd4 \u0dbd\u0ddc\u0d9a\u0dd4 \u0db4\u0dd4\u0dad\u0dcf\u0da7 \u0db8\u0dc4\u0dad\u0dca \u0dc0\u0dda\u0daf\u0db1\u0dcf\u0dc0\u0d9a\u0dca \u0d87\u0dad\u0dd2\u0dc0\u0dd2\u0dba. \u0d94\u0dc4\u0dd4 \u0dc0\u0dc4\u0dcf \u0dc3\u0dd2\u0dba \u0db8\u0dc0 \u0dc0 \u0dad\u0db8 \u0dad\u0dd4\u0dbb\u0dd4\u0dc5\u0da7 \u0dc4\u0ddc\u0dc0\u0dcf \u0d9c\u0dad\u0dca\u0dad\u0dda\u0dba. \u0db8\u0dc0\u0daf \u0daf\u0ddc\u0dad\u0dd2\u0db1\u0dca \u0d9c\u0dd9\u0db1 \u0d94\u0dc4\u0dd4 \u0d8b\u0da9\u0dc4 \u0dc3\u0dd2\u0da7 \u0db4\u0dc4\u0dc5\u0da7 \u0daf\u0dd2\u0dc0 \u0d86\u0dc0\u0dda\u0dba. \u0d92 \u0dc3\u0db8\u0d9f \u0d94\u0dc4\u0dd4\u0d9c\u0dda \u0db8\u0dcf\u0db8\u0dcf \u0daf \u0d91\u0dad\u0dd0\u0db1\u0da7 \u0db4\u0dd0\u0db8\u0dd2\u0dab\u0dd2\u0dba\u0dda\u0dba. \u0d94\u0dc0\u0dd4\u0dc4\u0dd6 \u0dad\u0dd4\u0dc0\u0dcf\u0dbd \u0dbd\u0dad\u0dca \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0dbb\u0ddd\u0dc4\u0dbd\u0da7 \u0dbb\u0dd0\u0d9c\u0dd9\u0db1 \u0d9c\u0dd2\u0dba\u0dc4.\n\u00a0\n\u201c\u0d85\u0db8\u0dca\u0db8\u0dda.... \u0d85\u0db8\u0dca\u0db8\u0dda...\u201d \u0dad\u0dca\u200d\u0dbb\u0dd2\u0dc0\u0dd2\u0dbd\u0dbb\u0dba\u0dda \u0dba\u0db1 \u0d85\u0dad\u0dbb\u0dad\u0dd4\u0dbb \u0daf \u0dbd\u0ddc\u0d9a\u0dd4 \u0db4\u0dd4\u0dad\u0dcf \u0db6\u0dcf\u0d9c\u0dd9\u0da7 \u0daf\u0dd9\u0db1\u0dd9\u0dad\u0dca \u0dc0\u0dc3\u0dcf\u0d9c\u0dd9\u0db1 \u0dbb\u0dd4\u0db0\u0dd2\u0dbb\u0dba\u0dd9\u0db1\u0dca \u0db1\u0dd0\u0dc4\u0dd0\u0dc0\u0dd2 \u0dc3\u0dd2\u0da7\u0dd2\u0db1 \u0dc3\u0dd2\u0dba \u0db8\u0dc0\u0da7 \u0d9a\u0dad\u0dcf \u0d9a\u0dc5\u0dda\u0dba. \u0d92\u0dad\u0dca \u0db8\u0dc0\u0d9c\u0dda \u0db8\u0dd4\u0dc0\u0dd2\u0db1\u0dca \u0d9a\u0dd2\u0dc3\u0dd2\u0dc0\u0d9a\u0dca \u0db4\u0dd2\u0da7 \u0db1\u0ddc\u0dc0\u0dd2\u0dba. \u0d92\u0dad\u0dca \u0d94\u0dc4\u0dd4 \u0d8b\u0dad\u0dca\u0dc3\u0dcf\u0dc4\u0dba \u0db1\u0dad\u0dbb \u0d9a\u0dc5\u0dda \u0db1\u0dd0\u0dad. \u201c\u0d85\u0db8\u0dca\u0db8\u0dda... \u0d85\u0db8\u0dca\u0db8\u0dda \u0d9a\u0dad\u0dcf \u0d9a\u0dbb\u0db1\u0dca\u0db1 \u0d9a\u0ddd \u0d85\u0db8\u0dca\u0db8\u0dda..\u201d \u0d94\u0dc4\u0dd4\u0d9c\u0dda \u0dc0\u0da0\u0db1\u0dba \u0d87\u0dc3\u0dd2 \u0daf\u0ddd \u0db8\u0db3\u0d9a\u0dca \u0daf\u0dd9\u0db1\u0dd9\u0dad\u0dca \u0dc0\u0dd2\u0dc0\u0dbb \u0d9a\u0dbb\u0db1\u0dca\u0db1\u0da7 \u0d8b\u0dad\u0dca\u0dc3\u0dcf\u0dc4 \u0d9a\u0dc5 \u0db4\u0dd3\u200d\u0dca\u200d\u0dbb\u0dad\u0dd2\u0d9a\u0dcf \u0d9c\u0dda \u0dc4\u0dd2\u0dc3 \u0db8\u0ddc\u0dc4\u0ddc\u0dad\u0d9a\u0dd2\u0db1\u0dca \u0dbd\u0ddc\u0d9a\u0dd4 \u0db4\u0dd4\u0dad\u0dcf\u0d9c\u0dda \u0daf\u0ddd\u0dad \u0db8\u0dad\u0db8 \u0db4\u0dd0\u0dad\u0dca\u0dad\u0d9a\u0da7 \u0d9a\u0da9\u0dcf \u0dc0\u0dd0\u0da7\u0dd2\u0dab\u0dd2. \u201c\u0d85\u0db8\u0dca\u0db8\u0dda... \u0d85\u0db8\u0dca\u0db8\u0dda... \u0d85\u0db8\u0dca\u0db8\u0dda...\u201d \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0dbb\u0dd0\u0d9c\u0dad\u0dca \u0dad\u0dca\u200d\u0dbb\u0dd2\u0dc0\u0dd2\u0dbd\u0dbb\u0dba \u0dbb\u0ddd\u0dc4\u0dbd\u0da7 \u0d87\u0dad\u0dd4\u0dc5\u0dad\u0dca \u0d9a\u0dc5 \u0d85\u0dad\u0dbb \u0dc0\u0ddb\u0daf\u0dca\u200d\u0dba\u0dc0\u0dbb\u0dd4\u0db1\u0dca \u0dad\u0dd4\u0dc0\u0dcf\u0dbd \u0dbd\u0dad\u0dca \u0d87\u0dba \u0db4\u0dbb\u0dd3\u0d9a\u0dca\u0dc2\u0dcf \u0d9a\u0ddc\u0da7 \u0db6\u0dbd\u0dcf \u0db6\u0dcf\u0d9c\u0dd9\u0da7 \u0dc0\u0dd2\u0dc0\u0dbb \u0dc0\u0dd3 \u0dad\u0dd2\u0db6\u0dd4 \u0daf\u0dd9\u0db1\u0dd9\u0dad\u0dca \u0dc3\u0db8\u0dca\u0db4\u0dd4\u0dbb\u0dca\u0dab\u0dba\u0dd9\u0db1\u0dca \u0dc0\u0dc3\u0dcf \u0daf\u0dd0\u0db8\u0dd4\u0dc0\u0dda \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0db8\u0dd2\u0dba \u0d9c\u0ddc\u0dc3\u0dca \u0d87\u0dad\u0dd2 \u0db6\u0dc0 \u0dc3\u0db1\u0dd2\u0da7\u0dd4\u0dc4\u0db1\u0dca \u0d9a\u0dbb\u0d9c\u0dd9\u0db1\u0dba. \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0dbb\u0ddd\u0dc4\u0dbd\u0da7 \u0dbb\u0dd0\u0d9c\u0dd9\u0db1 \u0d9c\u0dd2\u0dba \u0d87\u0d9c\u0dda \u0dc0\u0dd0\u0da9\u0dd2\u0db8\u0dc4\u0dbd\u0dca \u0db4\u0dd4\u0dad\u0dcf\u0d9c\u0dd9\u0db1\u0dca \u0daf \u0db4\u0dca\u200d\u0dbb\u0dc1\u0dca\u0db1 \u0d9a\u0ddc\u0da7 \u0db4\u0dca\u200d\u0dbb\u0d9a\u0dcf\u0dc1\u0dba\u0d9a\u0dca \u0dbd\u0db6\u0dcf \u0d9c\u0dd0\u0db1\u0dd3\u0db8\u0da7 \u0db4\u0ddc\u0dbd\u0dd2\u0dc3\u0dd2\u0dba \u0dad\u0dd3\u0dbb\u0dab\u0dba \u0d9a\u0dc5\u0dda\u0dba.\n\u00a0\n\u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0dc4\u0dcf \u0d87\u0d9c\u0dda \u0dc3\u0dd0\u0db8\u0dd2\u0dba\u0dcf \u0d85\u0dad\u0dbb \u0d87\u0dad\u0dd2 \u0dc0\u0db1 \u0d86\u0dbb\u0dc0\u0dd4\u0dbd\u0dca \u0db1\u0dd2\u0dc3\u0dcf \u0dbd\u0ddc\u0d9a\u0dd4 \u0db4\u0dd4\u0dad\u0dcf \u0db8\u0dc0\u0dd4\u0db4\u0dd2\u0dba\u0db1\u0dca\u0d9c\u0dd9\u0db1\u0dca \u0dc0\u0dd9\u0db1\u0dca \u0dc0\u0dd3 \u0db8\u0dc0\u0d9c\u0dda \u0db8\u0dc4\u0d9c\u0dd9\u0daf\u0dbb \u0da2\u0dd3\u0dc0\u0dad\u0dca\u0dc0\u0dd9\u0dba\u0dd2. \u0d91\u0db8 \u0db1\u0dd2\u0dc0\u0dc3\u0dda \u0db4\u0dd2\u0dc4\u0dd2\u0da7\u0dd2\u0dba\u0dda \u0d94\u0dc0\u0dd4\u0db1\u0dca\u0d9c\u0dda \u0d9c\u0dd9\u0daf\u0dbb\u0da7 \u0db4\u0dc4\u0dc5\u0dd2\u0db1\u0dd3. \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf\u0d9c\u0dda \u0db1\u0dd2\u0dc0\u0dc3 \u0db4\u0dd2\u0dc4\u0dd2\u0da7\u0dd2\u0dba\u0dda \u0d9a\u0db1\u0dca\u0daf \u0d8b\u0da9\u0dba. \u0db4\u0dd2\u200d\u0dca\u200d\u0dbb\u0dad\u0dd2\u0d9a\u0dcf \u0d91\u0dc4\u0dd2 \u0dc3\u0dd2\u0dba \u0dc3\u0dd0\u0db8\u0dd2\u0dba\u0dcf \u0dc4\u0dcf \u0dc4\u0dad\u0dca \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0dc4\u0dcf \u0dad\u0dd4\u0db1\u0dca \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0daf\u0dbb\u0dd4\u0dc0\u0db1\u0dca \u0dc3\u0db8\u0d9f \u0dca \u0da2\u0dd2\u0dc0\u0dad\u0dca \u0dc0\u0dd4\u0dc0\u0dcf\u0dba. \u0dbd\u0ddc\u0d9a\u0dd4 \u0db4\u0dd4\u0dad\u0dcf\u0d9c\u0dda \u0dc0\u0dba\u0dc3 \u0d85\u0dc0\u0dd4\u0dbb\u0dd4\u0daf\u0dd4 \u0daf\u0dc4\u0db1\u0dc0\u0dba\u0d9a\u0dd2. \u0d9c\u0dd9\u0daf\u0dbb \u0d87\u0dad\u0dd2 \u0dc0\u0db1 \u0d86\u0dbb\u0dc0\u0dd4\u0dbd\u0dca \u0db1\u0dd2\u0dc3\u0dcf \u0d94\u0dc4\u0dd4 \u0daf \u0db8\u0dc4\u0d9c\u0dd9\u0daf\u0dbb \u0dbb\u0dd0\u0db3\u0dd4\u0dab\u0dda \u0db4\u0dd2\u0dba\u0dcf \u0dc3\u0db8\u0d9f \u0dad\u0dbb\u0dc4\u0dd2\u0db1\u0dd2. \u0d92 \u0dc3\u0dd2\u0dba \u0db4\u0dd2\u0dba\u0dcf \u0db1\u0dd2\u0dad\u0dbb\u0db8 \u0db6\u0dd3\u0db8\u0dad\u0dca\u0dc0 \u0db4\u0dd0\u0db8\u0dd2\u0dab\u0dd2 \u0db8\u0dc0\u0da7 \u0db8\u0dd9\u0db1\u0dca\u0db8 \u0d94\u0dc4\u0dd4\u0da7 \u0daf \u0db4\u0dc4\u0dbb \u0daf\u0dd9\u0db1 \u0db1\u0dd2\u0dc3\u0dcf\u0dba. \u0dc3\u0db8\u0dc4\u0dbb \u0daf\u0dcf\u0da7 \u0db4\u0dd2\u0dba\u0dcf \u0db4\u0dd0\u0db8\u0dd2\u0dab \u0dad\u0db8\u0dcf\u0dad\u0dca \u0db8\u0dc0\u0dad\u0dca \u0db8\u0dbb\u0db1 \u0db6\u0dc0\u0da7 \u0dad\u0dbb\u0dca\u0da2\u0db1\u0dba \u0d9a\u0dbb\u0db1 \u0db6\u0dc0\u0daf \u0d94\u0dc4\u0dd4 \u0db4\u0ddc\u0dbd\u0dd2\u0dc3\u0dd2\u0dba \u0dc4\u0db8\u0dd4\u0dc0\u0dda \u0d9a\u0dd2\u0dba\u0dcf \u0dc3\u0dd2\u0da7\u0dd2\u0dba\u0dda\u0dba. \u201c\u0db8\u0db8 \u0db4\u0dd2\u0dc5\u0dd2\u0db8\u0dad\u0dbd\u0dcf\u0dc0 \u0d89\u0dc3\u0dca\u0d9a\u0ddd\u0dbd\u0dba\u0da7 \u0dba\u0db1\u0dca\u0db1\u0dda. \u0d9a\u0dbd\u0dcf \u0d85\u0d82\u0dc1\u0dba\u0dd9\u0db1\u0dca \u0dad\u0db8\u0dba\u0dd2 \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc4\u0daf\u0dcf\u0dbb\u0db1\u0dca\u0db1\u0dda. \u0dbd\u0ddc\u0d9a\u0dd4 \u0db8\u0dbd\u0dca\u0dbd\u0dd2 \u0daf\u0dd9\u0dc0\u0dd9\u0db1\u0dd2 \u0dc0\u0dc3\u0dbb\u0dda \u0d89\u0d9c\u0dd9\u0db1\u0dd4\u0db8 \u0dbd\u0db6\u0db1\u0dca\u0db1\u0dda \u0db4\u0ddc\u0da9\u0dd2 \u0db8\u0dbd\u0dca\u0dbd\u0dd2 \u0d9c\u0dd9\u0daf\u0dbb\u0da7 \u0dc0\u0dd9\u0dbd\u0dcf \u0d89\u0db1\u0dca\u0db1\u0dda. \u0db8\u0d9c\u0dda \u0d85\u0db8\u0dca\u0db8\u0dba\u0dd2 \u0dad\u0dcf\u0dad\u0dca\u0dad\u0dba\u0dd2 \u0db1\u0dd2\u0dad\u0dbb\u0db8 \u0dc0\u0d9c\u0dda \u0d9c\u0dd9\u0daf\u0dbb \u0d86\u0dbb\u0dc0\u0dd4\u0dbd\u0dca \u0d87\u0dad\u0dd2 \u0d9a\u0dbb \u0d9c\u0db1\u0dca\u0db1\u0dc0\u0dcf. \u0d92 \u0db1\u0dd2\u0dc3\u0dcf \u0d85\u0db8\u0dca\u0db8\u0da7 \u0d9c\u0dc4\u0dbd\u0dcf \u0dad\u0dd4\u0dc0\u0dcf\u0dbd \u0dc0\u0dd9\u0dbd\u0dcf \u0db4\u0ddc\u0dbd\u0dd2\u0dc3\u0dd2\u0dba\u0da7\u0dad\u0dca \u0d9a\u0dd2\u0dc4\u0dd2\u0db4 \u0dc0\u0dad\u0dcf\u0dc0\u0d9a\u0dca\u0db8 \u0d9c\u0dd2\u0dc4\u0dd2\u0db1\u0dca \u0dad\u0dd2\u0dba\u0dd9\u0db1\u0dc0\u0dcf.\u201d\n\n\n\n\n\n\n\u00a0\n\n\n\n\n\n\n\n\n\u0db4\u0ddc\u0dbd\u0dd2\u0dc3\u0dd2\u0dba \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc3\u0dd0\u0d9a\u0d9a\u0dcf\u0dbb \u0d9c\u0dcf\u0db8\u0dd2\u0dab\u0dd2\u0d9c\u0dd9\u0db1\u0dca \u0daf \u0db4\u0dca\u200d\u0dbb\u0dc1\u0dca\u0db1 \u0d9a\u0dbb\u0db1\u0dca\u0db1\u0da7 \u0dc0\u0dd2\u0dba. \u0d94\u0dc4\u0dd4 \u0db4\u0ddc\u0dbd\u0dd2\u0dc3\u0dd2\u0dba \u0dc4\u0db8\u0dd4\u0dc0\u0dda \u0db8\u0dd9\u0dc3\u0dda \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda\u0dba. \u201c\u0db8\u0db8 \u0dc0\u0dbb\u0daf \u0db4\u0dd2\u0dc5\u0dd2\u0d9c\u0db1\u0dca\u0db1\u0dc0\u0dcf \u0dc3\u0dbb\u0dca..\u201d \u0d94\u0dc4\u0dd4 \u0db8\u0dd4\u0dbd\u0dd2\u0db1\u0dca\u0db8 \u0d9a\u0dd3\u0dc0\u0dda\u0dba. \u201c\u0d92\u0dad\u0dca \u0db8\u0db8 \u0db8\u0dd9\u0dba\u0dcf \u0db8\u0dbb\u0db1\u0dca\u0db1\u0db8 \u0d9a\u0dd2\u0dba\u0dbd\u0dcf \u0db8\u0dd9\u0dc4\u0dd9\u0db8 \u0daf\u0dd9\u0dba\u0d9a\u0dca \u0d9a\u0dc5\u0dda \u0db1\u0dd0\u0dc4\u0dd0.\u201d \u201c\u0dc4\u0dbb\u0dd2 \u0daf\u0dd0\u0db1\u0dca \u0d89\u0dad\u0dd2\u0db1\u0dca \u0dc0\u0dd0\u0da9\u0dda \u0dc0\u0dd9\u0dbd\u0dcf \u0d89\u0dc0\u0dbb\u0dba\u0dd2\u0db1\u0dda. \u0d87\u0dba\u0dd2 \u0dad\u0db8\u0db1\u0dca \u0db4\u0dc0\u0dd4\u0dbd\u0dc0 \u0db8\u0dd0\u0dbb\u0dd4\u0dc0\u0dda. \u0daf\u0dd0\u0db1\u0dca \u0db6\u0dbd\u0db1\u0dc0\u0dcf \u0dc5\u0db8\u0dba\u0dd2 \u0d94\u0d9a\u0dca\u0d9a\u0ddc\u0db8 \u0d85\u0db1\u0dcf\u0dae\u0dba\u0dd2 \u0db1\u0dda.\u201d \u0db4\u0ddc\u0dbd\u0dd2\u0dc3\u0dca \u0db1\u0dd2\u0dbd\u0db0\u0dcf\u0dbb\u0dd2\u0dba\u0dcf \u0db4\u0dca\u200d\u0dbb\u0d9a\u0dcf\u0dc1\u0dba \u0dc3\u0da7\u0dc4\u0db1\u0dca \u0d9a\u0dbb\u0d9c\u0db1\u0dca\u0db1\u0da7 \u0d9a\u0dbd\u0dd2\u0db1\u0dca \u0d94\u0dc4\u0dd4\u0da7 \u0d9a\u0dd3\u0dc0\u0dda\u0dba. \u0d94\u0dc4\u0dd4 \u0d9a\u0dd2\u0dc3\u0dd2\u0dc0\u0d9a\u0dca \u0db1\u0ddc\u0daf\u0ddc\u0da9\u0dcf \u0db6\u0dd2\u0db8 \u0db6\u0dbd\u0dcf\u0d9c\u0dd9\u0db1 \u0dc3\u0dd2\u0da7\u0dd2\u0dba\u0dda\u0dba. \u201c\u0db8\u0d9c\u0dda \u0db6\u0dd2\u0dbb\u0dd2\u0db3 \u0db4\u0dd2\u200d\u0dca\u200d\u0dbb\u200d\u0dad\u0dd2\u0d9a\u0dcf\u0dba\u0dd2 \u0db8\u0d9c\u0dda \u0daf\u0dd9\u0dc0\u0dd9\u0db1\u0dd2 \u0db4\u0dd4\u0dad\u0dcf \u0dc1\u0dca\u200d\u0dbb\u0dd3 \u0db8\u0dcf\u0dbd\u0dd4\u0dba\u0dd2 \u0d85\u0dc0\u0dd4\u0dbb\u0dd4\u0daf\u0dd4 \u0dad\u0dd4\u0db1\u0d9a\u0dca \u0dc0\u0dd2\u0dad\u0dbb \u0db4\u0ddc\u0da9\u0dd2 \u0db4\u0dd4\u0dad\u0dad\u0dca \u0d91\u0d9a\u0dca\u0d9a \u0dad\u0db8\u0dba\u0dd2 \u0db8\u0db8 \u0db8\u0dda \u0d9c\u0dd9\u0daf\u0dbb \u0d89\u0db1\u0dca\u0db1\u0dd9\u0dca. \u0db8\u0db8 \u0dc0\u0dd2\u0dc0\u0dcf\u0dc4 \u0dc0\u0dd4\u0dab\u0dda 1996 \u0daf\u0dd3. \u0db8\u0d9c\u0dda \u0dc0\u0dd0\u0da9\u0dd2\u0db8\u0dc4\u0dbd\u0dca \u0db4\u0dd4\u0dad\u0dcf\u0da7 \u0dc0\u0dba\u0dc3 \u0d85\u0dc0\u0dd4\u0dbb\u0dd4\u0daf\u0dd4 19\u0d9a\u0dca. \u0d91\u0dba\u0dcf \u0db8\u0dcf\u0dad\u0dca \u0d91\u0d9a\u0dca\u0d9a \u0d85\u0db8\u0db1\u0dcf\u0db4 \u0dc0\u0dd9\u0dbd\u0dcf \u0d85\u0dc0\u0dd4\u0dbb\u0dd4\u0daf\u0dd4 \u0d91\u0d9a\u0dc4\u0db8\u0dcf\u0dbb\u0d9a\u0dca \u0dc0\u0dd2\u0dad\u0dbb \u0d9c\u0dd1\u0db1\u0dd2\u0d9c\u0dda \u0d85\u0db8\u0dca\u0db8\u0d9c\u0dda \u0d9c\u0dd9\u0daf\u0dbb \u0da2\u0dd3\u0dc0\u0dad\u0dca \u0dc0\u0dd9\u0db1\u0dca\u0db1\u0dda.\u201c \u201c\u0daf\u0dc0\u0dc3\u0d9a\u0dca \u0d85\u0db4\u0dd2 \u0d85\u0dad\u0dbb \u0d86\u0dbb\u0dc0\u0dd4\u0dbd\u0d9a\u0dca \u0d87\u0dad\u0dd2 \u0dc0\u0dd4\u0dab\u0dcf. \u0d92\u0d9a\u0da7 \u0db4\u0ddc\u0dbd\u0dd2\u0dc3\u0dd2 \u0d9c\u0dd2\u0dba\u0dcf. \u0d85\u0db1\u0dca\u0dad\u0dd2\u0db8\u0da7 \u0db8\u0da7 \u0d87\u0db4 \u0daf\u0dd4\u0db1\u0dca\u0db1\u0dcf. \u0db8\u0db8 \u0d9c\u0dd9\u0daf\u0dbb \u0d9c\u0dd2\u0dba\u0dcf\u0da7 \u0db4\u0dc3\u0dca\u0dc3\u0dda \u0dbd\u0ddc\u0d9a\u0dd4 \u0db4\u0dd4\u0dad\u0dcf \u0db8\u0da7 \u0dc6\u0ddd\u0db1\u0dca \u0d9a\u0dbb\u0dbd\u0dcf \u0db6\u0dd0\u0db1\u0dca\u0db1\u0dcf. \u0d89\u0db1\u0dca \u0db4\u0dc3\u0dca\u0dc3\u0dda \u0d85\u0db4\u0dd2 \u0daf\u0dd9\u0db1\u0dca\u0db1\u0dcf \u0d85\u0dad\u0dbb \u0dad\u0dbb\u0dc4 \u0dc0\u0dd0\u0da9\u0dd2 \u0dc0\u0dd4\u0dab\u0dcf. \u201c \u201c\u0dc3\u0dd2\u0daf\u0dca\u0db0\u0dd2\u0dba \u0dc0\u0dd4\u0dab\u0dd4 \u0daf\u0dc0\u0dc3\u0dda \u0db8\u0ddc\u0d9a\u0d9a\u0dca\u0daf \u0dc0\u0dd4\u0dab\u0dda ? \u201d \u0d9a\u0da7 \u0d8b\u0dad\u0dca\u0dad\u0dbb\u0dba \u0dbd\u0dd2\u0dba\u0dcf\u0d9c\u0dcf\u0db1\u0dca\u0db1\u0dcf \u0db1\u0dd2\u0dbd\u0db0\u0dcf\u0dbb\u0dd2\u0dba\u0dcf \u0d9c\u0dcf\u0db8\u0dd2\u0dab\u0dd2\u0d9c\u0dd9\u0db1\u0dca \u0d87\u0dc3\u0dd4\u0dc0\u0dda\u0dba. \u201c\u0d91\u0daf\u0dcf \u0db8\u0dcf\u0dad\u0dca \u0d9c\u0dd1\u0db1\u0dd2\u0dad\u0dca \u0d9c\u0dd9\u0daf\u0dbb \u0dc4\u0dd2\u0da7\u0dd2\u0dba\u0dda. \u0db4\u0ddc\u0da9\u0dd2 \u0db4\u0dd4\u0dad\u0dcf \u0d89\u0dc3\u0dca\u0d9a\u0ddd\u0dbd\u0dda \u0d9c\u0dd2\u0dc4\u0dd2\u0db1\u0dca \u0dc4\u0dd2\u0da7\u0dd2\u0dba\u0dda. \u0daf\u0dc0\u0dbd\u0dca \u0daf\u0ddc\u0dc5\u0dc4\u0da7 \u0dc0\u0dd2\u0dad\u0dbb \u0daf\u0dd9\u0dc0\u0dd9\u0db1\u0dd2 \u0db4\u0dd4\u0dad\u0dcf \u0d89\u0dc3\u0dca\u0d9a\u0ddd\u0dbd\u0dda \u0d87\u0dbb\u0dd2\u0dbd\u0dcf \u0dc0\u0dd1\u0db1\u0dca \u0d91\u0d9a\u0dda \u0d91\u0db1 \u0db1\u0dd2\u0dc3\u0dcf \u0d9c\u0dd1\u0db1\u0dd2 \u0db4\u0dd4\u0dad\u0dcf \u0d9c\u0dd2\u0dc4\u0dd2\u0db1\u0dca \u0db4\u0dd4\u0dad\u0dcf\u0dc0 \u0d85\u0dbb\u0d9c\u0dd9\u0db1 \u0d86\u0dc0\u0dcf.\n\u00a0\n\u0db8\u0db8\u0dad\u0dca \u0da0\u0dd4\u0da7\u0dd2 \u0db4\u0dd4\u0dad\u0dcf\u0dad\u0dca \u0d9c\u0dd9\u0daf\u0dbb \u0dc4\u0dd2\u0da7\u0dd2\u0dba\u0dda. \u201c \u201c\u0db8\u0db8 \u0dc4\u0dd2\u0da7\u0dd2\u0dba\u0dda \u0d87\u0db3\u0da7 \u0dc0\u0dd9\u0dbd\u0dcf. \u0db4\u0ddc\u0da9\u0dd2 \u0db4\u0dd4\u0dad\u0dcf \u0d87\u0db3\u0dd9\u0dca \u0db1\u0dd2\u0daf\u0dcf\u0d9c\u0dd9\u0db1 \u0dc4\u0dd2\u0da7\u0dd2\u0dba\u0dda. \u0daf\u0dd9\u0dc0\u0dd9\u0db1\u0dd2 \u0db4\u0dd4\u0dad\u0dcf \u0d9a\u0dd2\u0dba\u0db1\u0dc0\u0dcf \u0d87\u0dc4\u0dd4\u0dab\u0dcf \u0dc4\u0dd9\u0da7 \u0d89\u0dc3\u0dca\u0d9a\u0ddd\u0dbd\u0dda \u0dbb\u0dd0\u0dc3\u0dca\u0dc0\u0dd3\u0db8\u0d9a\u0da7 \u0d91\u0db1\u0dca\u0db1 \u0d9a\u0dd2\u0dba\u0dbd\u0dcf \u0dbd\u0dd2\u0dba\u0dd4\u0db8\u0d9a\u0dca \u0daf\u0dd4\u0db1\u0dca\u0db1\u0dcf. \u0d92 \u0dbd\u0dd2\u0dba\u0dd4\u0db8 \u0db1\u0dd0\u0dc4\u0dd0 \u0d9a\u0dd2\u0dba\u0dbd\u0dcf. \u0db8\u0db8 \u0d9a\u0dd2\u0dc0\u0dca\u0dc0\u0dcf \u0d91\u0dad\u0d9a\u0ddc\u0da7 \u0d9a\u0dd2\u0dc0\u0dca\u0dc0\u0dcf \u0dbd\u0dd2\u0dba\u0dd4\u0db8 \u0db1\u0dd0\u0dad\u0dd2 \u0db1\u0dd2\u0dc3\u0dcf \u0d89\u0dc3\u0dca\u0d9a\u0ddd\u0dbd\u0dda \u0dba\u0db1\u0dca\u0db1 \u0d95\u0db1 \u0db1\u0dd0\u0dc4\u0dd0 \u0d9a\u0dd2\u0dba\u0dbd\u0dcf. \u0d91\u0dad\u0d9a\u0ddc\u0da7 \u0d9c\u0dd1\u0db1\u0dd2 \u0d9a\u0dd2\u0dc0\u0dca\u0dc0\u0dcf \u0db4\u0dd2\u200d\u0dca\u200d\u0dbb\u0db1\u0dca\u0dc3\u0dd2\u0db4\u0dbd\u0dca \u0dc4\u0db8\u0dca\u0db6 \u0dc0\u0dd9\u0db1\u0dca\u0db1\u0dad\u0dca \u0d95\u0db1 \u0db1\u0dd2\u0dc3\u0dcf \u0d9a\u0ddc\u0dc4\u0ddc\u0db8 \u0dc4\u0dbb\u0dd2 \u0dba\u0db1\u0dca\u0db1 \u0d95\u0db1 \u0d9a\u0dd2\u0dba\u0dbd\u0dcf. \u0db8\u0db8 \u0d9a\u0dd2\u0dc0\u0dca\u0dc0\u0dcf \u0d95\u0db1 \u0db1\u0dd0\u0dc4\u0dd0 \u0d9a\u0dd2\u0dba\u0dbd\u0dcf. \u0d92\u0dad\u0dca \u0d9c\u0dd1\u0db1\u0dd2 \u0db8\u0da7 \u0d9a\u0dd2\u0dc0\u0dca\u0dc0\u0dcf \u0db8\u0db8 \u0dba\u0db1\u0dc0\u0dcf \u0d9a\u0dd2\u0dba\u0dbd\u0dcf. \u0d91\u0dc4\u0dd9\u0db8 \u0d9a\u0dd2\u0dba\u0dbd\u0dcf \u0d91\u0dba\u0dcf \u0db8\u0dc4\u0d9c\u0dd9\u0daf\u0dbb\u0da7 \u0dba\u0db1\u0dca\u0db1 \u0dc3\u0dd4\u0daf\u0dcf\u0db1\u0db8\u0dca \u0dc0\u0dd4\u0dab\u0dcf. \u0db8\u0db8 \u0d9a\u0dd2\u0dc0\u0dca\u0dc0\u0dcf \u0db8\u0dc4\u0d9c\u0dd9\u0daf\u0dbb\u0da7 \u0dba\u0db1\u0dca\u0db1 \u0d91\u0db4\u0dcf \u0d9a\u0dd2\u0dba\u0dbd\u0dcf. \u0d91\u0dad\u0d9a\u0ddc\u0da7 \u0daf\u0dd9\u0dc0\u0dd9\u0db1\u0dd2 \u0db4\u0dd4\u0dad\u0dcf \u0d85\u0db4\u0dda \u0dc5\u0d9f \u0dc4\u0dd2\u0da7\u0dd2\u0dba\u0dda. \u0d9c\u0dd1\u0db1\u0dd2 \u0db4\u0ddc\u0da9\u0dd2 \u0db4\u0dd4\u0dad\u0dcf\u0d9c\u0dda \u0d9a\u0d9a\u0dd4\u0dbd\u0dca \u0daf\u0dd9\u0d9a\u0dd9\u0db1\u0dca \u0d87\u0db3\u0dbd\u0dcf \u0d91\u0dba\u0dcf\u0dc0\u0dad\u0dca \u0d9c\u0dd9\u0db1\u0dd2\u0dba\u0db1\u0dca\u0db1 \u0dc4\u0dd0\u0daf\u0dd4\u0dc0\u0dcf.\u201c \u201c\u0db8\u0db8 \u0d9a\u0dd2\u0dc0\u0dca\u0dc0\u0dcf \u0dba\u0db1\u0dca\u0db1 \u0d91\u0db4\u0dcf \u0d9a\u0dd2\u0dba\u0dbd\u0dcf. \u0d86\u0dba\u0dd9\u0dad\u0dca \u0d91\u0dba\u0dcf \u0db4\u0ddc\u0da9\u0dd2 \u0db4\u0dd4\u0dad\u0dcf \u0d8b\u0dc3\u0dca\u0dc3\u0dbd\u0dcf \u0d9c\u0db1\u0dca\u0db1 \u0dba\u0db1\u0d9a\u0ddc\u0da7 \u0db8\u0db8 \u0d9c\u0dd1\u0db1\u0dd2\u0d9c\u0dda \u0d85\u0dad\u0dd2\u0db1\u0dca \u0d87\u0daf\u0dbd\u0dcf \u0d85\u0dbb\u0d9c\u0dd9\u0db1 \u0d87\u0db3\u0dba\u0da7 \u0dad\u0dd2\u0db6\u0dd4\u0dab \u0dc0\u0d9a\u0dca\u0db4\u0dd2\u0dc4\u0dd2\u0dba \u0d85\u0dbb\u0d9c\u0dad\u0dca\u0dad\u0dcf. \u0d92\u0dad\u0dca \u0d91\u0d9a\u0dca\u0d9a\u0db8 \u0d9c\u0dd1\u0db1\u0dd2 \u0d9a\u0dd2\u0dc0\u0dca\u0dc0\u0dcf. \u0d9a\u0ddc\u0da7\u0db4\u0dd2\u0dba \u0d9a\u0ddc\u0da7\u0db4\u0dd2\u0dba \u0db8\u0dd0\u0dbb\u0dd9\u0db1\u0dca\u0db1\u0db8 \u0d9a\u0ddc\u0da7\u0db4\u0dd2\u0dba \u0d9a\u0dd2\u0dba\u0dbd\u0dcf. \u0db8\u0db8 \u0d9c\u0dd1\u0db1\u0dd2\u0d9c\u0dda \u0d94\u0dc5\u0dd4\u0dc0\u0da7 \u0d9a\u0dd9\u0da7\u0dd4\u0dc0\u0dcf \u0daf\u0dd9\u0dc0\u0dd9\u0db1\u0dd2 \u0db4\u0dd4\u0dad\u0dcf \u0d91\u0db4\u0dcf \u0d91\u0db4\u0dcf \u0d9a\u0dd2\u0dba\u0dbd\u0dcf \u0d9a\u0dd1\u0d9c\u0dc4\u0dbd\u0dcf \u0db8\u0d9c\u0dda \u0d85\u0dad\u0dd2\u0db1\u0dca \u0d87\u0daf\u0dca\u0daf\u0dcf \u0db4\u0dc3\u0dca\u0dc3\u0dda \u0db4\u0dd4\u0dad\u0dcf \u0db8\u0dcf\u0dc0 \u0d85\u0dad\u0dc4\u0dd0\u0dbb\u0dbd\u0dcf \u0daf\u0dd2\u0dc0\u0dca\u0dc0\u0dcf.\u201d \u201c\u0db4\u0dd2\u0dc4\u0dd2\u0dba\u0dd9\u0db1\u0dca \u0d9a\u0ddc\u0da7\u0db1 \u0d9a\u0ddc\u0da7\u0db8 \u0d9c\u0dd1\u0db1\u0dd2 \u0db6\u0dd2\u0db8 \u0dc0\u0dd0\u0da7\u0dd4\u0dab\u0dcf \u0d9c\u0dd1\u0db1\u0dd2 \u0d91\u0db4\u0dcf \u0d91\u0db4\u0dcf \u0d9a\u0dd2\u0dc0\u0dca\u0dc0\u0dcf. \u0d91\u0dad\u0d9a\u0ddc\u0da7 \u0db8\u0db8 \u0d9a\u0ddc\u0da7\u0dbd\u0dcf \u0d89\u0dc0\u0dbb\u0dba\u0dd2. \u0db4\u0dc3\u0dca\u0dc3\u0dda \u0db8\u0db8 \u0d91\u0dc5\u0dd2\u0dba\u0da7 \u0db4\u0dd0\u0db1\u0dbd\u0dcf \u0db4\u0dc4\u0dc5 \u0dad\u0dd2\u0dba\u0dd9\u0db1 \u0db4\u0dd4\u0d82\u0da0\u0dd2 \u0d85\u0db8\u0dca\u0db8\u0d9c\u0dda \u0d9c\u0dd9\u0daf\u0dbb\u0da7 \u0d9c\u0dd2\u0dc4\u0dd2\u0db1\u0dca \u0d9a\u0dd2\u0dc0\u0dca\u0dc0\u0dcf \u0db8\u0db8 \u0d9c\u0dd1\u0db1\u0dd2\u0da7 \u0d9a\u0dd9\u0da7\u0dd4\u0dc0\u0dcf \u0db4\u0ddc\u0da9\u0dd2 \u0d9a\u0da7\u0dca\u0da7\u0dd2\u0dba \u0db6\u0dbd\u0dcf\u0d9c\u0db1\u0dca\u0db1 \u0d9a\u0dd2\u0dba\u0dbd\u0dcf.\n\u00a0\n\u0db4\u0dc3\u0dca\u0dc3\u0dda \u0dad\u0db8\u0dba\u0dd2 \u0db4\u0dd2\u0dc4\u0dd2\u0dba\u0dad\u0dca \u0d85\u0dbb\u0db1\u0dca \u0db4\u0db1\u0dca\u0dc3\u0dbd\u0dda \u0db8\u0dd4\u0dbb\u0db4\u0dc5\u0da7 \u0d86\u0dc0\u0dda.\u201c \u201c\u0d9c\u0dd1\u0db1\u0dd2 \u0db8\u0dd0\u0dbb\u0dd9\u0dba\u0dd2 \u0d9a\u0dd2\u0dba\u0dbd\u0dcf \u0db8\u0db8 \u0dc4\u0dd2\u0dad\u0dd4\u0dc0\u0dda \u0db1\u0dd0\u0dc4\u0dd0 \u0dc3\u0dbb\u0dca. \u0d9a\u0ddc\u0da7\u0db4\u0dd2\u0dba \u0d9a\u0ddc\u0da7\u0db4\u0dd2\u0dba \u0d9a\u0dd2\u0dba\u0dbd\u0dcf \u0d9a\u0dd2\u0dc4\u0dd2\u0db4 \u0dc0\u0dad\u0dcf\u0dc0\u0d9a\u0dca\u0db8 \u0d9a\u0dd2\u0dba\u0db4\u0dd4 \u0db1\u0dd2\u0dc3\u0dcf\u0dba\u0dd2 \u0db8\u0db8 \u0d9a\u0dd9\u0da7\u0dd4\u0dc0\u0dda.\u201d \u0dc3\u0dd0\u0d9a\u0d9a\u0dbb\u0dd4\u0d9c\u0dda \u0db4\u0dca\u200d\u0dbb\u0d9a\u0dcf\u0dc1\u0dba \u0dc3\u0da7\u0dc4\u0db1\u0dca \u0d9a\u0dbb\u0d9c\u0dad\u0dca \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0d94\u0dc4\u0dd4 \u0dbb\u0dd0\u0d9c\u0dd9\u0db1 \u0d86 \u0dad\u0dd2\u0dba\u0dd4\u0dab\u0dd4 \u0db4\u0dd2\u0dc4\u0dd2\u0dba \u0daf \u0d85\u0db0\u0dd2\u0d9a\u0dbb\u0dab\u0dba\u0da7 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0db1\u0da9\u0dd4 \u0db7\u0dcf\u0dab\u0dca\u0da9 \u0dbd\u0dd9\u0dc3 \u0d91\u0d9a\u0dca\u0d9a\u0dbb \u0d9c\u0dad\u0dca\u0dad\u0dda\u0dba. \u0d91\u0dba \u0d85\u0d9f\u0dbd\u0dca \u0db1\u0dc0\u0dba\u0d9a\u0dca \u0daf\u0dd2\u0d9c \u0dad\u0dd2\u0dba\u0dd4\u0dab\u0dd4 \u0dc0\u0d9a\u0dca \u0db4\u0dd2\u0dc4\u0dd2\u0dba\u0d9a\u0dd2. \u0d94\u0dc4\u0dd4 \u0d91\u0db8 \u0db4\u0dd2\u0dc4\u0dd2\u0dba \u0db4\u0dcf\u0dc0\u0dd2\u0da0\u0dca\u0da0\u0dd2 \u0d9a\u0dbb \u0d87\u0dad\u0dca\u0dad\u0dda \u0dc0\u0dad\u0dca\u0dad\u0dda \u0d9c\u0dc3\u0dca\u0dc0\u0dbd \u0d85\u0dad\u0dd4 \u0d9a\u0dd0\u0db4\u0dd3\u0db8\u0da7\u0dad\u0dca \u0d9c\u0dc3\u0dca \u0d9a\u0db4\u0dca\u0db4\u0dcf\u0daf\u0dd4 \u0d9a\u0dd2\u0dbb\u0dd3\u0db8\u0da7\u0dad\u0dca\u0dba. \u0dc0\u0dad\u0dca\u0dad\u0dda \u0dc0\u0dd0\u0da9 \u0d9a\u0da7\u0dba\u0dd4\u0dad\u0dd4 \u0db1\u0dd2\u0db8 \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4 \u0d91\u0db8 \u0dc0\u0d9a\u0dca \u0db4\u0dd2\u0dc4\u0dd2\u0dba \u0d9c\u0dd9\u0daf\u0dbb \u0d87\u0db3\u0dba\u0da7 \u0dad\u0dd0\u0db6\u0dd3\u0db8 \u0d94\u0dc4\u0dd4 \u0db4\u0dd4\u0dbb\u0dd4\u0daf\u0dca\u0daf\u0d9a\u0dca \u0d9a\u0dbb\u0d9c\u0dd9\u0db1 \u0dc3\u0dd2\u0da7\u0dd2\u0dba\u0dda\u0dba. \u0dc3\u0dd0\u0d9a\u0d9a\u0dbb\u0dd4 \u0dc4\u0dcf \u0db6\u0dd2\u0dbb\u0dd2\u0dba \u0d85\u0dad\u0dbb \u0db1\u0dd2\u0dad\u0dbb \u0db1\u0dd2\u0dad\u0dbb \u0d86\u0dbb\u0dc0\u0dd4\u0dbd\u0dca \u0d87\u0dad\u0dd2\u0dc0\u0db1 \u0db6\u0dc0\u0dad\u0dca \u0d8a\u0da7 \u0dc4\u0dd4\u0d9f\u0dcf\u0d9a\u0dca\u0db8 \u0dc4\u0dda\u0dad\u0dd4\u0dc0\u0dd3 \u0d87\u0dad\u0dca\u0dad\u0dda \u0db6\u0dd2\u0dbb\u0dd2\u0dba \u0dc3\u0dd0\u0d9a\u0d9a\u0dbb\u0dd4\u0da7 \u0db1\u0ddc\u0dc3\u0dd0\u0dbd\u0d9a\u0dd3\u0db8\u0dad\u0dca \u0db6\u0dc0 \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d9a\u0dc5 \u0dc0\u0dd2\u0db8\u0dc3\u0dd3\u0db8\u0d9a\u0daf\u0dd3 \u0daf\u0dc0\u0dd4\u0dbd\u0dd4\u0d9c\u0dbd \u0db4\u0ddc\u0dbd\u0dd2\u0dc3\u0dca \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0db8\u0dcf\u0d82\u0da0\u0dd4\u0dc0\u0da7 \u0d9a\u0dd3\u0dc0\u0dda\u0dba. \u201c\u0d9c\u0dd1\u0db1\u0dd4 \u0d9a\u0dd9\u0db1\u0dcf \u0db8\u0dd2\u0db1\u0dd2\u0dc4\u0da7 \u0dc4\u0dbb\u0dd2\u0dba\u0da7 \u0dc3\u0dbd\u0d9a\u0db1\u0dca\u0db1\u0dda \u0db1\u0dd0\u0dc4\u0dd0. \u0d8b\u0dba\u0dbd\u0dcf \u0db4\u0dd2\u0dc4\u0dbd\u0dcf \u0d91\u0dba\u0dcf\u0da7 \u0d9a\u0dd1\u0db8 \u0dad\u0dd2\u0dba\u0db1\u0dca\u0db1\u0dda \u0db1\u0dd0\u0dc4\u0dd0. \u0d94\u0db1\u0dca\u0db1 \u0d94\u0dba \u0dc0\u0d9c\u0dda \u0db4\u0dca\u200d\u0dbb\u0dc1\u0dca\u0db1\u0dad\u0dca \u0dad\u0dd2\u0dba\u0dd9\u0db1\u0dc0\u0dcf. \u201c \u201c\u0db8\u0dda \u0daf\u0dd9\u0db1\u0dca\u0db1\u0dcf\u0d9c\u0dda \u0db4\u0dd0\u0db8\u0dd2\u0dab\u0dd2\u0dbd\u0dd2 \u0db4\u0ddc\u0dbd\u0dd2\u0dc3\u0dd2\u0dba\u0da7 \u0d87\u0dc0\u0dd2\u0dad\u0dca \u0d92\u0dc0\u0dcf \u0dc3\u0db8\u0daf\u0dcf\u0db1 \u0d9a\u0dbb\u0dbd\u0dcf \u0dba\u0dc0\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf. \u0daf\u0dd9\u0db1\u0dca\u0db1\u0dcf\u0d9c\u0dda \u0d86\u0dbb\u0dc0\u0dd4\u0dbd\u0dca \u0db4\u0dc5\u0dcf\u0dad\u0dda \u0d9c\u0dca\u200d\u0dbb\u0dcf\u0db8 \u0db1\u0dd2\u0dbd\u0db0\u0dcf\u0dbb\u0dd2\u0dba\u0dcf \u0dc0\u0dd2\u0dc3\u0dd2\u0db1\u0dca \u0dc0\u0dd2\u0dc3\u0db3\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf.\n\u00a0\n\u0db4\u0dc0\u0dd4\u0dbd\u0dda \u0da5\u0dcf\u0dad\u0dd3\u0db1\u0dca \u0d91\u0d9a\u0dad\u0dd4 \u0dc0\u0dd9\u0dbd\u0dcf \u0d92\u0dc0\u0dcf \u0dc3\u0db8\u0dae\u0dba\u0d9a\u0da7 \u0db4\u0dad\u0dca\u0d9a\u0dbb\u0dbd\u0dad\u0dca \u0dad\u0dd2\u0dba\u0dd9\u0db1\u0dc0\u0dcf. \u201c\u201c\u0db8\u0dda \u0daf\u0dd9\u0db1\u0dca\u0db1\u0d9c\u0dda \u0dc0\u0dba\u0dc3 \u0d85\u0db1\u0dd4\u0dc0 \u0db4\u0dd2\u0dbb\u0dd2\u0db8\u0dd2\u0dba\u0dcf \u0dc0\u0dba\u0dc3 \u0d85\u0dc0\u0dd4\u0dbb\u0dd4\u0daf\u0dd4 10\u0d9a\u0dca \u0db6\u0dd2\u0dbb\u0dd2\u0dba\u0da7 \u0dc0\u0da9\u0dcf \u0dc0\u0dd0\u0da9\u0dd2\u0db8\u0dbd\u0dca \u0db4\u0dc5\u0db8\u0dd4 \u0daf\u0dbb\u0dd4\u0dc0\u0dcf \u0d89\u0db4\u0daf\u0dd4\u0dab\u0dd4 \u0daf\u0dc0\u0dc3\u0dda \u0d89\u0db3\u0dbd\u0db8 \u0d86\u0dbb\u0dc0\u0dd4\u0dbd\u0dca \u0dad\u0dd2\u0db6\u0dd2\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf. \u0db1\u0ddc\u0d9c\u0dd0\u0dc5\u0db4\u0dd3\u0db8 \u0db1\u0dd2\u0dc3\u0dcf \u0daf\u0dd2\u0d9a\u0dca\u0d9a\u0dc3\u0dcf\u0daf \u0dc0\u0dd9\u0db1\u0dca\u0db1 \u0dc3\u0dd0\u0d9a\u0d9a\u0dbb\u0dd4 \u0dad\u0dd3\u0dbb\u0dab\u0dba \u0d9a\u0dbb\u0dbd\u0dcf \u0dc4\u0dd2\u0da7\u0dd2\u0dba\u0dad\u0dca \u0d9c\u0dd1\u0db1\u0dd4 \u0d9a\u0dd9\u0db1\u0dcf \u0d92\u0d9a\u0da7 \u0d9a\u0dd0\u0db8\u0dad\u0dd2 \u0dc0\u0dd9\u0dbd\u0dcf \u0db1\u0dd0\u0dc4\u0dd0. \u0d92\u0dad\u0dca \u0dc3\u0dd0\u0d9a\u0d9a\u0dbb\u0dd4 \u0db1\u0dd3\u0dad\u0dd2\u0da5\u0dba\u0d9a\u0dd4 \u0db8\u0dcf\u0dbb\u0dca\u0d9c\u0dba\u0dd9\u0db1\u0dca \u0daf\u0dd2\u0d9a\u0dca\u0d9a\u0dc3\u0dcf\u0daf \u0dc0\u0dd9\u0db1\u0dca\u0db1 \u0dad\u0db8\u0dba\u0dd2 \u0dc4\u0dd2\u0da7\u0dd2\u0dba\u0dda. \u0db1\u0dd3\u0dad\u0dd2\u0da5\u0dc0\u0dbb\u0dba\u0dcf \u0dc4\u0db8\u0dca\u0db6\u0dc0\u0dd9\u0db1\u0dca\u0db1 \u0dba\u0db1\u0dca\u0db1\u0dad\u0dca \u0d89\u0db3\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf. \u0d92 \u0d85\u0dad\u0dbb\u0dda \u0dad\u0db8\u0dba\u0dd2 \u0db8\u0dda \u0db8\u0dd2\u0db1\u0dd3 \u0db8\u0dd0\u0dbb\u0dd4\u0db8 \u0dc3\u0dd2\u0daf\u0dca\u0db0 \u0dc0\u0dd9\u0db1\u0dca\u0db1\u0dda\u201d \u201c\u0dbd\u0ddc\u0d9a\u0dd4 \u0db4\u0dd4\u0dad\u0dba\u0dd2 \u0dad\u0dcf\u0dad\u0dca\u0dad\u0dba\u0dd2 \u0d85\u0dad\u0dbb \u0d86\u0dbb\u0dc0\u0dd4\u0dbd\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf. \u0d91\u0d9a \u0db4\u0dcf\u0dbb\u0d9a\u0dca \u0dc4\u0dbd\u0dcf\u0daf\u0dd2\u0dc0\u0dbd \u0d89\u0dc3\u0dca\u0d9a\u0ddd\u0dbd\u0dda \u0d8b\u0dad\u0dca\u0dc3\u0dc0\u0dba\u0d9a\u0dca \u0dad\u0dd2\u0dba\u0dd9\u0db1 \u0dc0\u0dd9\u0dbd\u0dcf\u0dc0\u0dda \u0dc5\u0db8\u0dba\u0dd2 \u0d9a\u0da7\u0dca\u0da7\u0dd2\u0dba\u0d9a\u0dca \u0d9c\u0d82\u0da2\u0dcf \u0db6\u0ddc\u0db1\u0dc0\u0dcf \u0d9a\u0dd2\u0dba\u0dbd\u0dcf \u0d86\u0dbb\u0d82\u0da0\u0dd2 \u0dc0\u0dd9\u0dbd\u0dcf \u0d94\u0dba \u0db8\u0db1\u0dd4\u0dc3\u0dca\u0dc3\u0dba\u0dcf \u0d91\u0dad\u0dd0\u0db1\u0da7 \u0d9c\u0dd2\u0dc4\u0dd2\u0db1\u0dca \u0dbd\u0ddc\u0d9a\u0dd4 \u0daf\u0dbb\u0dd4\u0dc0\u0dcf \u0d9c\u0dd9\u0daf\u0dbb \u0d9c\u0dd9\u0db1\u0dad\u0dca \u0dad\u0dbb\u0dc0\u0da7\u0dd4 \u0d9a\u0dbb\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf. \u0d92\u0d9a\u0da7 \u0dbd\u0ddc\u0d9a\u0dd4 \u0db4\u0dd4\u0dad\u0dcf \u0dad\u0dcf\u0dad\u0dca\u0dad\u0dcf \u0d91\u0d9a\u0dca\u0d9a \u0dad\u0dbb\u0dc4\u0dd9\u0db1\u0dca \u0d89\u0db3\u0dbd\u0dcf. \u0dad\u0dcf\u0dad\u0dca\u0dad\u0dcf \u0db4\u0dc4\u0dbb \u0daf\u0dd3\u0db4\u0dd4 \u0db6\u0dc0\u0da7 \u0dbb\u0dcf\u0dc0\u0dba\u0d9a\u0dd4\u0dad\u0dca \u0dad\u0dd2\u0dba\u0dd9\u0db1\u0dc0\u0dcf.\u201d\n\n\n\n\n\n\n\u00a0\n\n\n\n\n\n\n\n\n\n\n\n\u201c\u0daf\u0dc0\u0dc3\u0d9a\u0dca \u0d89\u0dc3\u0dca\u0d9a\u0ddd\u0dbd\u0dda \u0da7\u0dca\u200d\u0dbb\u0dd2\u0db4\u0dca \u0d91\u0d9a\u0d9a\u0dca \u0dba\u0db1\u0dca\u0db1 \u0db4\u0ddc\u0da9\u0dd2 \u0db4\u0dd4\u0dad\u0dcf\u0da7 \u0db4\u0dcf\u0db1\u0dca \u0da7\u0ddd\u0dc3\u0dca\u0da7\u0dca \u0d9a\u0dbb\u0dbd\u0dcf \u0d9c\u0dda\u0db1\u0dca\u0db1 \u0d9a\u0dd2\u0dba\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf. \u0d9c\u0dd9\u0daf\u0dbb \u0da7\u0ddd\u0dc3\u0dca\u0da7\u0dbb\u0dba\u0d9a\u0dca \u0dad\u0dd2\u0db6\u0dd2\u0dbd\u0dcf \u0db1\u0dd0\u0dc4\u0dd0. \u0d9c\u0dd1\u0db1\u0dd4 \u0d9a\u0dd9\u0db1\u0dcf \u0db8\u0dd2\u0db1\u0dd2\u0dc4\u0da7 \u0d9a\u0dd2\u0dba\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0da7\u0ddd\u0dc3\u0dca\u0da7\u0dbb\u0dba\u0d9a\u0dca \u0dc4\u0ddc\u0dba\u0dbd\u0dcf \u0daf\u0dd9\u0db1\u0dca\u0db1 \u0d9a\u0dd2\u0dba\u0dbd\u0dcf \u0db8\u0dd2\u0db1\u0dd2\u0dc4\u0dcf \u0d9a\u0dd2\u0dba\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0dc0\u0dd9\u0db1 \u0db8\u0ddc\u0db1\u0dc0\u0dc4\u0dbb\u0dd2 \u0dc4\u0daf\u0dbd\u0dcf \u0daf\u0dd9\u0db1\u0dca\u0db1 \u0d9a\u0dd2\u0dba\u0dbd\u0dcf. \u0d92\u0dad\u0dca \u0d9c\u0dd1\u0db1\u0dd4 \u0d9a\u0dd9\u0db1\u0dcf \u0d9a\u0ddc\u0dc4\u0ddc\u0db8\u0dc4\u0dbb\u0dd2 \u0da7\u0ddd\u0dc3\u0dca\u0da7\u0dbb\u0dca \u0d91\u0d9a\u0d9a\u0dca \u0d9c\u0dd9\u0db1\u0dad\u0dca \u0db4\u0dcf\u0db1\u0dca \u0dc4\u0daf\u0dbd\u0dcf \u0daf\u0dd3\u0dbd\u0dcf. \u0d92\u0d9a \u0dad\u0db8\u0dba\u0dd2 \u0db4\u0dca\u200d\u0dbb\u0db6\u0dbd\u0db8 \u0dc4\u0dda\u0dad\u0dd4\u0dc0 \u0dc0\u0dd9\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dda \u0daf\u0dd9\u0db1\u0dca\u0db1\u0d9c\u0dda \u0dbb\u0d82\u0da9\u0dd4\u0dc0\u0da7. \u0d94\u0dba \u0dc0\u0d9c\u0dda \u0dc3\u0dd2\u0daf\u0dca\u0db0\u0dd2 \u0d9c\u0ddc\u0da9\u0dcf\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf. \u0db8\u0dda \u0dc0\u0d9c\u0dda \u0d9d\u0dcf\u0dad\u0db1 \u0dc0\u0dd9\u0db1\u0dca\u0db1\u0dda \u0d91\u0d9a\u0dca\u0d9a\u0ddd \u0db8\u0dd2\u0db1\u0dd2\u0dc4\u0dcf \u0d9c\u0dd1\u0db1\u0dd2 \u0d9c\u0dd0\u0db1 \u0dc3\u0dd0\u0d9a\u0dba\u0d9a\u0dca \u0d87\u0dad\u0dd2 \u0d9a\u0dbb\u0d9c\u0dd9\u0db1 \u0db1\u0dda. \u0d92\u0dad\u0dca \u0db8\u0dda \u0dc3\u0dd2\u0daf\u0dca\u0db0\u0dd2\u0dba\u0dda \u0d91\u0dc4\u0dd9\u0db8 \u0daf\u0dd9\u0dba\u0d9a\u0dca \u0daf\u0dd0\u0db1\u0d9c\u0db1\u0dca\u0db1\u0da7 \u0db1\u0dd0\u0dc4\u0dd0.\u201c \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0dc0\u0dd0\u0da9\u0dd2\u0daf\u0dd4\u0dbb\u0da7\u0dad\u0dca \u0dc3\u0db3\u0dc4\u0db1\u0dca \u0d9a\u0dc5\u0dda\u0dba.\n\u00a0\n\u0d85\u0db1\u0dad\u0dd4\u0dbb\u0dd4\u0dc0 \u0dc3\u0dd0\u0d9a\u0d9a\u0dbb\u0dd4 \u0db1\u0da9\u0dd4 \u0db7\u0dcf\u0dab\u0dca\u0da9 \u0dc3\u0db8\u0d9f \u0db8\u0dc4\u0db1\u0dd4\u0dc0\u0dbb \u0db8\u0dc4\u0dd9\u0dc3\u0dca\u0dad\u0dca\u200d\u0dbb\u0dcf\u0db1\u0dca \u0d85\u0db0\u0dd2\u0d9a\u0dbb\u0dab\u0dba\u0da7 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb\u0db1\u0dd4 \u0dbd\u0dd0\u0db6\u0dd4 \u0d85\u0dad\u0dbb \u0db8\u0dbb\u0dab \u0db4\u0dbb\u0dd3\u0d9a\u0dca\u0dc2\u0dab\u0dba \u0db4\u0dc3\u0dd4\u0dc0\u0da7 \u0dc3\u0dd2\u0daf\u0dd4 \u0d9a\u0dd2\u0dbb\u0dd3\u0db8\u0da7 \u0dad\u0dd3\u0dbb\u0dab\u0dba \u0d9a\u0dd9\u0dbb\u0dd2\u0dab\u0dd2. \u0d85\u0db0\u0dd2\u0d9a\u0dbb\u0dab\u0dba\u0da7 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dc5 \u0dc3\u0dd0\u0d9a\u0d9a\u0dbb\u0dd4 \u0dbb\u0d9a\u0dca\u0dc2\u0dd2\u0dad \u0db6\u0db1\u0dca\u0db0\u0db1\u0dcf\u0d9c\u0dcf\u0dbb \u0d9c\u0dad \u0d9a\u0dd9\u0dbb\u0dd4\u0dab\u0dd4 \u0d85\u0dad\u0dbb \u0db8\u0dd2\u0dba \u0d9c\u0dd2\u0dba \u0dba\u0db8\u0dd4\u0db1\u0dcf \u0db4\u0dd2\u200d\u0dca\u200d\u0dbb\u0dad\u0dd2\u0db1\u0dcf\u0d9c\u0dda \u0d85\u0dc0\u0dc3\u0db1\u0dca \u0d9a\u0da7\u0dba\u0dd4\u0dad\u0dd4 \u0da5\u0dcf\u0dad\u0dd2 \u0dc4\u0dd2\u0dad\u0dc0\u0dad\u0dd4\u0db1\u0dca\u0d9c\u0dda \u0dc3\u0ddd \u0dc3\u0dd4\u0dc3\u0dd4\u0db8\u0dca \u0db8\u0dd0\u0daf \u0dc4\u0dbd\u0dcf\u0daf\u0dd2\u0dc0\u0dbd \u0daf\u0dd3 \u0dc3\u0dd2\u0daf\u0dd4 \u0d9a\u0dd9\u0dbb\u0dd2\u0dab\u0dd2. \u0da2\u0dca\u200d\u0dba\u0dd9\u0dc2\u0dca\u0da8 \u0db1\u0dd2\u0dba\u0ddd\u0da2\u0dca\u200d\u0dba \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2 \u0db8\u0dc4\u0dd2\u0db1\u0dca\u0daf \u0d92\u0d9a\u0db1\u0dcf\u0dba\u0d9a \u0dc4\u0dcf \u0d91\u0dc3\u0dca.\u0d91\u0db8\u0dca \u0dc0\u0dd2\u0d9a\u0dca\u200d\u0dbb\u0db8\u0dc3\u0dd2\u0d82\u0dc4, \u0db8\u0dc4\u0db1\u0dd4\u0dc0\u0dbb \u0d9a\u0ddc\u0da7\u0dca\u0da8\u0dcf\u0dc1 \u0db6\u0dcf\u0dbb \u0da2\u0dca\u200d\u0dba\u0dd9\u0dc2\u0dca\u0da8 \u0db4\u0ddc\u0dbd\u0dd2\u0dc3\u0dca \u0d85\u0db0\u0dd2\u0d9a\u0dcf\u0dbb\u0dd3 \u0dc3\u0dd2\u0dc3\u0dd2\u0dbb \u0d9a\u0dd4\u0db8\u0dcf\u0dbb, \u0dc3\u0dc4\u0d9a\u0dcf\u0dbb \u0db4\u0ddc\u0dbd\u0dd2\u0dc3\u0dca \u0d85\u0db0\u0dd2\u0d9a\u0dcf\u0dbb\u0dd3 \u0d91\u0dc3\u0dca.\u0db6\u0dd3. \u0daf\u0dd2\u0dba\u0d9a\u0ddc\u0dbd\u0dd2\u0db1\u0dc0\u0dbd \u0dba\u0db1 \u0db8\u0dc4\u0dad\u0dca\u0dc0\u0dbb\u0dd4\u0db1\u0dca\u0d9c\u0dda \u0d8b\u0db4\u0daf\u0dd9\u0dc3\u0dca \u0daf\u0dc0\u0dd4\u0dbd\u0dd4\u0d9c\u0dbd \u0db4\u0ddc\u0dbd\u0dd2\u0dc3\u0dca \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2 \u0da2\u0dba\u0db8\u0dca\u0db4\u0dad\u0dca \u0db6\u0dab\u0dca\u0da9\u0dcf\u0dbb \u0db4\u0dca\u200d\u0dbb\u0db8\u0dd4\u0d9b \u0d85\u0db4\u0dbb\u0dcf\u0db0 \u0dc0\u0dd2\u0db8\u0dbb\u0dca\u0dc1\u0db1 \u0d85\u0d82\u0dc1\u0dba\u0dda \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2 \u0dc0\u0dba\u0dd2.\u0da2\u0dd3.\u0dc3\u0dd3 \u0dc0\u0dbd\u0dca\u0d9c\u0db8\u0dca\u0db4\u0dcf\u0dba \u0d87\u0dad\u0dd4\u0dc5\u0dd4 \u0d8b\u0db4\u0db4\u0ddc\u0dbd\u0dd2\u0dc3\u0dca \u0db4\u0dbb\u0dd3\u0d9a\u0dca\u0dc2\u0d9a \u0dc4\u0dbb\u0dd2\u0dc1\u0dca\u0da0\u0db1\u0dca\u0daf\u0dca\u200d\u0dbb, \u0d9a\u0ddc\u0dc3\u0dca\u0dad\u0dcf\u0db4\u0dbd\u0dca\u0dc0\u0dbb\u0dd4\u0db1\u0dca \u0dc0\u0dd6 \u0d89\u0db1\u0dca\u0daf\u0dd2\u0d9a (32870) \u0dbb\u0dad\u0dca\u0db1\u0dcf\u0dba\u0d9a (52092) \u0dc4\u0dcf \u0d9a\u0db4\u0dd2\u0dbd (75291) \u0dba\u0db1 \u0db1\u0dd2\u0dbd\u0db0\u0dcf\u0dbb\u0dd3\u0dc4\u0dd4 \u0db8\u0dda \u0db4\u0dd2\u0dc5\u0dd2\u0db6\u0db3 \u0db4\u0dbb\u0dd3\u0d9a\u0dca\u0dc2\u0dab \u0dc0\u0dbd\u0da7 \u0d91\u0d9a\u0dca\u0dc0\u0dd4\u0dc4.\n\u00a0\n\u0db4\u0ddc\u0dbd\u0dd2\u0dc3\u0dca \u0db4\u0dbb\u0dd3\u0d9a\u0dca\u0dc2\u0dab \u0d87\u0dc3\u0dd4\u0dbb\u0dd9\u0db1\u0dca \u0dbd\u0dd2\u0db4\u0dd2\u0dba \u0dc3\u0d9a\u0dc3\u0dca \u0dc0\u0dd2\u0dba\n\u00a0\n\n\n\n\n\n\n\n\n\n\n\n\u0db8\u0d9c\u0dda \u0dc0\u0dd9\u0da9\u0dd2\u0db1\u0dca \u0d91\u0d9a \u0dbd\u0d82\u0d9a\u0dcf\u0dc0\u0dda \u0dbd\u0ddc\u0d9a\u0dd4\u0db8 \u0dc4\u0dd2\u0da7\u0dca \u0d91\u0d9a \u0dc0\u0dd9\u0dba\u0dd2\u0db8\u0dcf\u0d82\u0da0\u0dd4 \u0d85\u0dad\u0dd2\u0dbb\u0dda\u0d9a\u0dba"},
{"author(s)": "", "article": "Friday, \u0da2\u0dd4\u0db1\u0dd2 15, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0dad\u0dd9\u0dbd\u0dca \u0db8\u0dd2\u0dbd \u0d89\u0dc4\u0dc5 \u0d9c\u0dd2\u0dba\u0dda \u0d85\u0daf \u0d8a\u0dba\u0dda \u0db4\u0dd9\u0dbb\u0dda\u0daf\u0dcf\u0dba. \u0dc0\u0dd0\u0da9\u0dd2\u0d9a\u0dbd \u0db8\u0dd2\u0dbd\u0da7 \u0dad\u0dd9\u0dbd\u0dca \u0d9c\u0dd9\u0db1\u0dd0\u0dc0\u0dd2\u0dad\u0dca \u0db6\u0dcf\u0db1\u0dca\u0db1\u0da7\u0dad\u0dca \u0db4\u0dd9\u0dbb \u0db6\u0dc3\u0dca \u0dc4\u0dd2\u0db8\u0dd2\u0dba\u0ddd \u0d9c\u0dcf\u0dc3\u0dca\u0dad\u0dd4 \u0dc0\u0dd0\u0da9\u0dd2 \u0d9a\u0dc5\u0dc4. \u0d92 \u0db4\u0dd9\u0dbb\u0dc4\u0dd0\u0dbb\u0dda \u0d8a\u0dc5\u0d9f\u0da7 \u0d86\u0dc0\u0ddd \u0dad\u0dca\u200d\u0dbb\u0dd3 \u0dbb\u0ddd\u0daf \u0dbb\u0dae \u0dc4\u0dd2\u0db8\u0dd2\u0dba\u0ddd \u0dc4\u0dcf \u0db4\u0dcf\u0dc3\u0dbd\u0dca \u0dc0\u0dd1\u0db1\u0dca \u0dc4\u0dd2\u0db8\u0dd2\u0d9a\u0dbb\u0dd4\u0dc0\u0ddd\u0dba.\u0dad\u0db8 \u0daf\u0dbb\u0dd4\u0dc0\u0db1\u0dca\u0d9c\u0dda \u0daf\u0dd1\u0dc3\u0dca \u0db4\u0dd1\u0daf\u0dd3\u0db8 \u0dad\u0db8\u0db1\u0dca\u0d9c\u0dda \u0d89\u0dc4\u0dc5\u0db8 \u0dc0\u0d9c\u0d9a\u0dd3\u0db8 \u0dbd\u0dd9\u0dc3 \u0dc3\u0dbd\u0d9a\u0db1 \u0daf\u0dd9\u0db8\u0dc0\u0dca\u0db4\u0dd2\u0dba\u0ddd \u0d9a\u0db1 \u0db6\u0ddc\u0db1 \u0daf\u0dd9\u0dba\u0dd2\u0db1\u0dca \u0d85\u0da9\u0dd4\u0d9a\u0dbb \u0dc4\u0ddd \u0db4\u0dcf\u0dc3\u0dbd\u0dca \u0dc0\u0dd1\u0db1\u0dca \u0dbb\u0dae\u0dc0\u0dbd \u0dc0\u0dd0\u0da9\u0dd2 \u0d9a\u0dbd \u0db8\u0dd2\u0dbd \u0d9c\u0dd9\u0dc0\u0dcf \u0daf\u0dd0\u0db8\u0dd4\u0dc0\u0ddd\u0dba. \u0d91\u0dc4\u0dd9\u0dad\u0dca \u0daf\u0dd9\u0dc4\u0dd2\u0d95\u0dc0\u0dd2\u0da7 \u0daf\u0dd9\u0dbd\u0dca\u0d94\u0dbd\u0dd4\u0dc0 \u0dc3\u0dd2\u0dc3\u0dd4 \u0daf\u0dbb\u0dd4\u0dc0\u0db1\u0dca\u0d9c\u0dda \u0daf\u0dd9\u0db8\u0dc0\u0dca\u0db4\u0dd2\u0dba\u0db1\u0dca\u0da7 \u0db1\u0db8\u0dca \u0dc0\u0dd0\u0da9\u0dd2\u0d9a\u0dbd \u0db4\u0dcf\u0dc3\u0dbd\u0dca \u0d9c\u0dcf\u0dc3\u0dca\u0dad\u0dd4\u0dc0 \u0db4\u0dca\u200d\u0dbb\u0dc1\u0dca\u0db1\u0dba\u0d9a\u0dca \u0db1\u0ddc\u0dc0\u0dd6\u0dba\u0dda\u0dba. \u0d8a\u0da7 \u0dc4\u0dda\u0dad\u0dd4\u0dc0 \u0d94\u0dc0\u0dd4\u0db1\u0dca\u0d9c\u0dda \u0daf\u0dbb\u0dd4\u0dc0\u0db1\u0dca \u0db4\u0dcf\u0dc3\u0dbd\u0dca \u0dba\u0db1 \u0db6\u0dc3\u0dca \u0dbb\u0dae\u0dba\u0dda \u0dc4\u0dd2\u0db8\u0dd2\u0d9a\u0dbb\u0dd4 \u0db4\u0dcf\u0dc3\u0dbd\u0dca \u0daf\u0dbb\u0dd4\u0dc0\u0db1\u0dca \u0db4\u0dca\u200d\u0dbb\u0dc0\u0dcf\u0dc4\u0db1\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0d9a\u0dd2\u0dc3\u0dd2\u0daf\u0dd4 \u0db8\u0dd4\u0daf\u0dbd\u0d9a\u0dca \u0d85\u0dba \u0db1\u0ddc\u0d9a\u0dd2\u0dbb\u0dd3\u0db8\u0dba\u0dd2. \u0d91\u0daf\u0dd2\u0db1\u0dd9\u0daf\u0dcf \u0dc0\u0dd2\u0dba\u0dc4\u0dd2\u0dba\u0daf\u0db8\u0dca \u0db8\u0dd9\u0dad\u0dbb\u0db8\u0dca \u0d89\u0dc4\u0dc5 \u0d9c\u0ddc\u0dc3\u0dca \u0d87\u0dad\u0dd2 \u0dc0\u0d9a\u0dc0\u0dcf\u0db1\u0dd4\u0dc0\u0d9a \u0d9a\u0dbd\u0dca \u0db6\u0daf\u0dd4 \u0dc0\u0dcf\u0dbb\u0dd2\u0d9a \u0d9c\u0dd9\u0dc0\u0db8\u0dd2\u0db1\u0dca \u0db6\u0dc3\u0dca \u0dbb\u0dae\u0dba\u0d9a\u0dca \u0db1\u0da9\u0dad\u0dca\u0dad\u0dd4 \u0d9a\u0dbb \u0db1\u0ddc\u0db8\u0dd2\u0dbd\u0dda \u0db4\u0dca\u200d\u0dbb\u0dc0\u0dcf\u0dc4\u0db1 \u0d9a\u0da7\u0dba\u0dd4\u0dad\u0dca\u0dad\u0d9a \u0dba\u0dd9\u0daf\u0dc0\u0dd3\u0db8 \u0d91\u0dc3\u0dda \u0db8\u0dd9\u0dc3\u0dda \u0d9a\u0dcf\u0dbb\u0dca\u0dba\u0dba\u0d9a\u0dca \u0db1\u0ddc\u0dc0\u0dda \u0d91\u0dc4\u0dd9\u0dba\u0dd2\u0db1\u0dca \u0db8\u0dda \u0d85\u0db1\u0dda \u0db4\u0dd2\u0dac\u0dd4 \u0dc3\u0dd2\u0da7\u0dcf\u0db1\u0db1\u0dca \u0dc3\u0ddc\u0dba\u0dcf \u0db8\u0db8 \u0db4\u0dc3\u0dd4\u0d9c\u0dd2\u0dba\u0daf\u0dcf \u0daf\u0dd9\u0dc4\u0dd2\u0d95\u0dc0\u0dd2\u0da7 \u0daf\u0dd9\u0dbd\u0dca\u0d94\u0dc5\u0dd4\u0dc0\u0da7 \u0d9c\u0dd2\u0dba\u0dd9\u0db8\u0dd4. \u0d94\u0dc4\u0dd4 \u0db1\u0db8\u0dd2\u0db1\u0dca \u0d9a\u0dda.\u0d92. \u0dc3\u0dbb\u0dad\u0dca \u0dc0\u0dc3\u0db1\u0dca\u0dad\u0dba.\n\u0db8\u0db8 \u200d\u0db8\u0dda \u0db4\u0dca\u200d\u0dbb\u0dc0\u0dcf\u0dc4\u0db1 \u0dc3\u0dda\u0dc0\u0dba \u0db1\u0ddc\u0db8\u0dd2\u0dbd\u0dda \u0d9a\u0dbb\u0db1\u0dca\u0db1\u0dda \u0d9a\u0dd2\u0dc3\u0dd2\u0db8 \u0db4\u0dca\u200d\u0dbb\u0da0\u0dcf\u0dbb\u0dba\u0d9a\u0dca \u0db6\u0dbd\u0dcf\u0d9c\u0dd9\u0db1 \u0db1\u0ddc\u0dc0\u0dd9\u0dba\u0dd2.\u0db8\u0d9c\u0dda \u0d91\u0d9a\u0db8 \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4\u0dc0 \u0db8\u0db8 \u0db8\u0dda \u0d9a\u0dbb\u0db1\u0dcf \u0dba\u0dc4\u0db4\u0dad\u0dca \u0d9a\u0dca\u200d\u0dbb\u0dd2\u0dba\u0dcf\u0dc0\u0dd9\u0db1\u0dca \u0db8\u0d9c\u0dda \u0db8\u0dd2\u0dba \u0d9c\u0dd2\u0dba \u0d85\u0db8\u0dca\u0db8\u0da7\u0dba\u0dd2 \u0dad\u0dcf\u0dad\u0dca\u0dad\u0da7\u0dba\u0dd2 \u0dbb\u0dab\u0dc0\u0dd2\u0dbb\u0dd4\u0dc0\u0db1\u0dca\u0da7\u0dba\u0dd2 \u0dbb\u0dcf\u0da2\u0dca\u200d\u0dba \u0db1\u0dcf\u0dba\u0d9a\u0dba\u0dd2\u0db1\u0dca\u0da7\u0dba\u0dd2 \u0db4\u0dd2\u0db1\u0dca \u0dbd\u0db6\u0dcf \u0daf\u0dd3\u0db8\u0dba\u0dd2 \u0dc3\u0dbb\u0dad\u0dca \u0dc0\u0dc3\u0db1\u0dca\u0dad \u0db4\u0dc0\u0dc3\u0db1\u0dca\u0db1\u0dda\u0dba.\n\u0dbb\u0dd4\u0dc0\u0db1\u0dca\u0dc0\u0dd0\u0dbd\u0dca\u0dbd \u0dc3\u0db8\u0dd6\u0dc4 - \u0d9a\u0dda.\u0db4\u0dd3.\u0dbb\u0d82\u0da2\u0db1\u0dd3\n\u0dc3\u0db6\u0dbb\u0d9c\u0db8\u0dd4\u0dc0eththatama ekatanam godak pin sidda wenna one.anika me wage deyak nam aniwaryenma agayanna one.thamath api athara deviyan wage gathi thiyena minissu ennawa kiyala meken hodatama penewa "},
{"author(s)": "", "article": "Sunday, \u0da2\u0dd4\u0db1\u0dd2 17, 2018 - 12:25\u0db4\u0dd4\u0dc0\u0dad\u0dca\u0daf\u0db9\u0dd4\u0dbd\u0dca\u0dbd - \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb\u00a0 \u0db4\u0dca\u200d\u0dbb\u0db0\u0dcf\u0db1 \u0db8\u0dcf\u0dbb\u0dca\u0d9c\u0dba\u0dda \u0db6\u0dd4\u0dbd\u0dcf\u0d9c\u0dbd \u0db4\u0dcf\u0dbd\u0db8 \u0d85\u0dc3\u0dbd\u0daf\u0dd3 \u0dc0\u0dd1\u0db1\u0dca \u0dbb\u0dae\u0dba\u0d9a\u0dca \u0db8\u0dcf\u0dbb\u0dca\u0d9c\u0dba\u0dd9\u0db1\u0dca \u0d89\u0dc0\u0dad\u0da7 \u0db4\u0dd0\u0db1 \u0d85\u0db0\u0dd2 \u0db6\u0dd0\u0dbd\u0dd0\u0dad\u0dd2 \u0da7\u0dca\u200d\u0dbb\u0dcf\u0db1\u0dca\u0dc3\u0dca\u0dc6\u0ddd\u0db8\u0dbb\u0dba\u0d9a \u0d9c\u0dd0\u0da7\u0dd3\u0db8\u0dd9\u0db1\u0dca \u0d91\u0dc4\u0dd2 \u0d9c\u0db8\u0db1\u0dca \u0d9c\u0dad\u0dca 12\u0daf\u0dd9\u0db1\u0dd9\u0d9a\u0dd4 \u0dad\u0dd4\u0dc0\u0dcf\u0dbd \u0dbd\u0db6\u0dcf \u0daf\u0db9\u0dd4\u0dbd\u0dca\u0dbd \u0db8\u0dd4\u0dbd\u0dd2\u0d9a \u0dbb\u0ddd\u0dc4\u0dbd\u0da7 \u0d87\u0dad\u0dd4\u0dbd\u0dad\u0dca \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf.\n\u0db4\u0ddc\u0dbd\u0dd3\u0dc3\u0dd2\u0dba \u0dc3\u0daf\u0dc4\u0db1\u0dca \u0d9a\u0dc5\u0dda \u0db8\u0dd9\u0db8 \u0dc0\u0dd1\u0db1\u0dca \u0dbb\u0dae\u0dba\u0dda 12 \u0daf\u0dd9\u0db1\u0dd9\u0d9a\u0dd4 \u0d9c\u0db8\u0db1\u0dca \u0d9a\u0dbb \u0d87\u0dad\u0dd2 \u0d85\u0dad\u0dbb \u0d94\u0dc0\u0dd4\u0db1\u0dca \u0dc0\u0dd0\u0dbd\u0dd2\u0db8\u0da9 - \u0db6\u0ddc\u0dbb\u0dbd\u0db1\u0dca\u0daf \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0daf\u0dd2\u0d82\u0da0\u0dd2 \u0da5\u0dcf\u0dad\u0dd3\u0db1\u0dca \u0db4\u0dd2\u0dbb\u0dd2\u0dc3\u0d9a\u0dca \u0db6\u0dc0\u0dba\u0dd2.\n\u0dc0\u0dd2\u0dc0\u0dcf\u0dc4 \u0dba\u0ddd\u0da2\u0db1\u0dcf\u0dc0\u0d9a\u0dca \u0dc3\u0db8\u0dca\u0db6\u0db1\u0dca\u0db0 \u0d9a\u0da7\u0dba\u0dd4\u0dad\u0dca\u0dad\u0d9a\u0dca \u0dc3\u0db3\u0dc4\u0dcf \u0db8\u0dd9\u0db8 \u0db4\u0dd2\u0dbb\u0dd2\u0dc3 \u0dc0\u0dc0\u0dd4\u0db1\u0dd2\u0dba\u0dcf\u0dc0 \u0db6\u0dbd\u0dcf \u0d9c\u0db8\u0db1\u0dca \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7 \u0d87\u0dad\u0dd2 \u0db6\u0dc0 \u0dc3\u0db3\u0dc4\u0db1\u0dca.\n\u0daf\u0db9\u0dd4\u0dbd\u0dca\u0dbd \u0daf\u0dd9\u0dc3\u0dd2\u0db1\u0dca \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0daf\u0dd9\u0dc3\u0da7 \u0dc0\u0dd1\u0db1\u0dca \u0dbb\u0dae\u0dba \u0dc0\u0dda\u0d9c\u0dba\u0dd9\u0db1\u0dca \u0db0\u0dcf\u0dc0\u0db1\u0dba \u0dc0\u0dd3 \u0dad\u0dd2\u0db6\u0dd9\u0db1 \u0db6\u0dc0\u0dad\u0dca \u0d91\u0dc4\u0dd2\u0daf\u0dd3 \u0db8\u0dcf\u0dbb\u0dca\u0d9c\u0dba\u0dd9\u0db1\u0dca \u0d89\u0dc0\u0dad\u0da7 \u0db4\u0dd0\u0db1 \u00a0\u0db8\u0dd2\u0da7\u0dbb\u0dca 40\u0d9a\u0dca \u0db4\u0db8\u0dab \u0daf\u0dd4\u0dbb \u0dc0\u0dd1\u0db1\u0dca \u0dbb\u0dae\u0dba \u0db4\u0dd9\u0dbb\u0dc5\u0dd3 \u0d9c\u0ddc\u0dc3\u0dca \u0db8\u0dcf\u0dbb\u0dca\u0d9c\u0dba \u0d85\u0dc3\u0dc5 \u0dad\u0dd2\u0db6\u0dd4\u0dab\u0dd4 \u0da7\u0dca\u200d\u0dbb\u0dcf\u0db1\u0dca\u0dc3\u0dca\u0dc6\u0ddd\u0db8\u0dbb\u0dba\u0d9a \u0d9c\u0dd0\u0da7\u0dd3 \u0dc0\u0dd1\u0db1\u0dca\u0dbb\u0dae\u0dba \u0dc0\u0dd9\u0dbd\u0d9a\u0da7 \u0db4\u0dd9\u0dbb\u0dc5\u0dd3 \u0d87\u0dad.\n\u0dad\u0dd4\u0dc0\u0dcf\u0dbd\u0d9a\u0dbb\u0dd4\u0dc0\u0db1\u0dca \u0d85\u0dad\u0dbb \u0d9a\u0dcf\u0db1\u0dca\u0dad\u0dcf\u0dc0\u0db1\u0dca \u0d85\u0da7\u0d9a\u0dca \u0db4\u0dd2\u0dbb\u0dd2\u0db8\u0dd2 \u0dc4\u0dad\u0dbb\u0dba\u0dd2 \u0d92 \u0d85\u0dad\u0dbb \u0d9a\u0dd4\u0da9\u0dcf \u0daf\u0dbb\u0dd4\u0dc0\u0db1\u0dca \u0daf\u0dd9\u0daf\u0dd9\u0db1\u0dd9\u0d9a\u0dca \u0dc0\u0db1 \u0db6\u0dc0 \u0db4\u0ddc\u0dbd\u0dd3\u0dc3\u0dd2\u0dba \u0dc0\u0dd0\u0da9\u0dd2\u0daf\u0dd4\u0dbb\u0da7\u0dad\u0dca \u0db4\u0dd0\u0dc0\u0dc3\u0dd3\u0dba.\n\u0daf\u0db9\u0dd4\u0dbd\u0dca\u0dbd \u0db8\u0dd4\u0dbd\u0dd2\u0d9a \u0dbb\u0ddd\u0dc4\u0dbd"},
{"author(s)": "", "article": "Sunday, \u0da2\u0dd4\u0db1\u0dd2 17, 2018 - 09:55\u0db4\u0dd4\u0dc0\u0dad\u0dca\u0db6\u0dc3\u0dca\u0db1\u0dcf\u0dc4\u0dd2\u0dbb, \u0dc3\u0db6\u0dbb\u0d9c\u0db8\u0dd4\u0dc0 \u0dc3\u0dc4 \u0db8\u0db0\u0dca\u200d\u0dba\u0db8 \u0db4\u0dc5\u0dcf\u0dad\u0dca\u0dc0\u0dbd \u0d87\u0dad\u0dd0\u0db8\u0dca \u0dc3\u0dca\u0dae\u0dcf\u0db1\u0dc0\u0dbd\u0da7 \u0db8\u0dd2\u0dbd\u0dd2\u0db8\u0dd3\u0da7\u0dbb\u0dca 50 \u0d9a \u0db4\u0db8\u0dab \u0dad\u0daf \u0dc0\u0dd0\u0dc3\u0dd2 \u0d87\u0dad\u0dd2\u0dc0\u0dd2\u0dba \u0dc4\u0dd0\u0d9a\u0dd2 \u0db6\u0dc0 \u0d9a\u0dcf\u0dbd\u0d9c\u0dd4\u0dab \u0dc0\u0dd2\u0daf\u0dca\u200d\u0dba\u0dcf \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0db4\u0dc0\u0dc3\u0dba\u0dd2.\n\u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u0db8\u0dc4\u0da2\u0db1\u0dba\u0dcf \u0dc3\u0db3\u0dc4\u0dcf \u0d9a\u0dcf\u0dbd\u0d9c\u0dd4\u0dab \u0d85\u0db1\u0dcf\u0dc0\u0dd0\u0d9a\u0dd2\n\u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 2018\u00a0\u0da2\u0dd4\u0db1\u0dd2\u0db8\u0dc3\u00a017\u00a0\u0daf\u0dd2\u0db1 \u0d8b\u0daf\u0dd1\u0dc3\u0db1\u00a005.30\u00a0\u0da7 \u0db1\u0dd2\u0d9a\u0dd4\u0dad\u0dca \u0d9a\u0dbb\u0db1 \u0dbd\u0daf\u0dd2\n\u0db6\u0dc3\u0dca\u0db1\u0dcf\u0dc4\u0dd2\u0dbb,\u00a0\u0dc3\u0db6\u0dbb\u0d9c\u0db8\u0dd4\u0dc0, \u0db8\u0db0\u0dca\u200d\u0dba\u0db8 \u0dc3\u0dc4 \u0dc0\u0dba\u0db9 \u0db4\u0dc5\u0dcf\u0dad\u0dca\u0dc0\u0dbd\u0dad\u0dca \u0d9c\u0dcf\u0dbd\u0dca\u0dbd \u0dc3\u0dc4 \u0db8\u0dcf\u0dad\u0dbb \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dc0\u0dbd\u0dad\u0dca\u00a0\u0dc0\u0dd2\u0da7\u0dd2\u0db1\u0dca \u0dc0\u0dd2\u0da7\u0dc0\u0dd0\u0dc3\u0dd2 \u0dc4\u0ddd \u0d9c\u0dd2\u0d9c\u0dd4\u0dbb\u0dd4\u0db8\u0dca \u0dc3\u0dc4\u0dd2\u0dad\u00a0\u0dc0\u0dd0\u0dc3\u0dd2 \u0d87\u0dad\u0dd2 \u0dc0\u0db1 \u0d85\u0dad\u0dbb \u0dc4\u0db8\u0dca\u0db6\u0db1\u0dca\u0dad\u0ddc\u0da7\u00a0\u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda\u00a0\u0dc0\u0dd0\u0dc3\u0dd2 \u0dc0\u0dcf\u0dbb \u0d9a\u0dd2\u0dc4\u0dd2\u0db4\u0dba\u0d9a\u0dca\u00a0\u0d87\u0dad\u0dd2 \u0dc0\u0dda.\n\u0db6\u0dc3\u0dca\u0db1\u0dcf\u0dc4\u0dd2\u0dbb,\u0dc3\u0db6\u0dbb\u0d9c\u0db8\u0dd4\u0dc0\u00a0\u0dc3\u0dc4 \u0db8\u0db0\u0dca\u200d\u0dba\u0db8 \u0db4\u0dc5\u0dcf\u0dad\u0dca\u0dc0\u0dbd\u0dad\u0dca\u0d9c\u0dcf\u0dbd\u0dca\u0dbd \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dd9\u0dad\u0dca\u0d87\u0dad\u0dd0\u0db8\u0dca \u0dc3\u0dca\u0dae\u0dcf\u0db1\u0dc0\u0dbd\u0da7 \u0db8\u0dd2.\u0db8\u0dd3. 50 \u0d9a \u0db4\u0db8\u0dab \u0dad\u0dbb\u0db8\u0d9a\u0dca\u0dad\u0daf \u0dc0\u0dd0\u0dc3\u0dd2 \u0d87\u0dad\u0dd2 \u0dc0\u0dd2\u0dba \u0dc4\u0dd0\u0d9a.\n\u0d8c\u0dc0\u00a0\u0db4\u0dc5\u0dcf\u0dad\u0dda\u0dad\u0dca\u0db8\u0da9\u0d9a\u0dbd\u0db4\u0dd4\u0dc0 \u0dc3\u0dc4 \u0d85\u0db8\u0dca\u0db4\u0dcf\u0dbb\u00a0\u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dc0\u0dbd\u0dad\u0dca\u0dc3\u0dca\u0dae\u0dcf\u0db1 \u0dc3\u0dca\u0dc0\u0dbd\u0dca\u0db4\u0dba\u0d9a \u0db4.\u0dc0.2.00 \u0db1\u0dca \u0db4\u0db8\u0dab \u0db4\u0dc3\u0dd4 \u0dc0\u0dd0\u0dc3\u0dd2 \u0dc4\u0ddd \u0d9c\u0dd2\u0d9c\u0dd4\u0dbb\u0dd4\u0db8\u0dca \u0dc3\u0dc4\u0dd2\u0dad \u0dc0\u0dd0\u0dc3\u0dd2 \u0d87\u0dad\u0dd2 \u0dc0\u0dd2\u0dba \u0dc4\u0dd0\u0d9a.\n\u0d9c\u0dd2\u0d9c\u0dd4\u0dbb\u0dd4\u0db8\u0dca \u0dc3\u0dc4\u0dd2\u0dad \u0dc0\u0dd0\u0dc3\u0dd2 \u0d87\u0dad\u0dd2 \u0dc0\u0db1 \u0dc0\u0dd2\u0da7 \u0d91\u0db8 \u0db4\u0dca\u200d\u0dbb\u0daf\u0dda\u0dc1\u0dc0\u0dbd \u0dad\u0dcf\u0dc0\u0d9a\u0dcf\u0dbd\u0dd2\u0d9a\u0dc0 \u0dad\u0daf \u0dc3\u0dd4\u0dc5\u0d82 \u0d87\u0dad\u0dd2 \u0dc0\u0dd2\u0dba \u0dc4\u0dd0\u0d9a.\n\u0d85\u0d9a\u0dd4\u0dab\u0dd4 \u0db8\u0d9f\u0dd2\u0db1\u0dca \u0dc3\u0dd2\u0daf\u0dd4\u0dc0\u0db1 \u0d85\u0db1\u0dad\u0dd4\u0dbb\u0dd4 \u0d85\u0dc0\u0db8 \u0d9a\u0dbb \u0d9c\u0dd0\u0db1\u0dd3\u0db8\u0da7 \u0d85\u0dc0\u0dc1\u0dca\u200d\u0dba \u0db4\u0dd2\u0dba\u0dc0\u0dbb \u0d9c\u0db1\u0dca\u0db1\u0dcf \u0dbd\u0dd9\u0dc3 \u0da2\u0db1\u0dad\u0dcf\u0dc0\u0d9c\u0dd9\u0db1\u0dca \u0d9a\u0dcf\u0dbb\u0dd4\u0dab\u0dd2\u0d9a\u0dc0 \u0d89\u0dbd\u0dca\u0dbd\u0dcf \u0dc3\u0dd2\u0da7\u0dd2\u0db1\u0dd4 \u0dbd\u0dd0\u0db6\u0dda.\n\u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u0d89\u0daf\u0dd2\u0dbb\u0dd2 \u0db4\u0dd0\u0dba\u00a024\u00a0\u0dc3\u0db3\u0dc4\u0dcf \u0daf\u0dd2\u0dc0\u0dba\u0dd2\u0db1 \u0dc0\u0da7\u0dcf \u0d87\u0dad\u0dd2 \u0db8\u0dd4\u0dc4\u0dd4\u0daf\u0dda \u0d9a\u0dcf\u0dbd\u0d9c\u0dd4\u0dab \u0dad\u0dad\u0dca\u0dad\u0dca\u0dc0\u0dba\n\u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 2018\u00a0\u0da2\u0dd4\u0db1\u0dd2\u0db8\u0dc3\u00a017\u00a0\u0daf\u0dd2\u0db1 \u0d8b\u0daf\u0dd1\u0dc3\u0db1\u00a005.30\u00a0\u0da7 \u0db1\u0dd2\u0d9a\u0dd4\u0dad\u0dca \u0d9a\u0dbb\u0db1 \u0dbd\u0daf\u0dd2\n\u0db4\u0dd4\u0dad\u0dca\u0dad\u0dbd\u0db8 \u00a0\u0dc3\u0dd2\u0da7 \u0d9a\u0ddc\u0dc5\u0db9 \u0dc3\u0dc4 \u0d9c\u0dcf\u0dbd\u0dca\u0dbd \u0dc4\u0dbb\u0dc4\u0dcf \u0db8\u0dcf\u0dad\u0dbb \u0daf\u0d9a\u0dca\u0dc0\u0dcf \u0dc0\u0db1 \u0db8\u0dd4\u0dc4\u0dd4\u0daf\u0dd4 \u0db4\u0dca\u200d\u0dbb\u0daf\u0dda\u0dc1\u0dc0\u0dbd \u0dad\u0db1\u0dd2\u0db1\u0dca \u0dad\u0dd0\u0db1\u00a0\u0dc0\u0dd0\u0dc3\u0dd2 \u0dc4\u0ddd \u0d9c\u0dd2\u0d9c\u0dd4\u0dbb\u0dd4\u0db8\u0dca \u0dc3\u0dc4\u0dd2\u0dad\u00a0\u0dc0\u0dd0\u0dc3\u0dd2\u00a0\u0d87\u0dad\u0dd2 \u0dc0\u0dda.\n\u0daf\u0dd2\u0dc0\u0dba\u0dd2\u0db1\u00a0\u0dc0\u0da7\u0dcf \u0dc0\u0db1 \u0db8\u0dd4\u0dc4\u0dd4\u0daf\u0dd4 \u0db4\u0dca\u200d\u0dbb\u0daf\u0dda\u0dc1\u0dc0\u0dbd \u0dc3\u0dd4\u0dc5\u0d82 \u0db1\u0dd2\u0dbb\u0dd2\u0dad \u0daf\u0dd9\u0dc3\u0dd2\u0db1\u0dca\u00a0 \u0dc4\u0db8\u0db1 \u0d85\u0dad\u0dbb\u0dc3\u0dd4\u0dc5\u0d9c\u0dda \u0dc0\u0dda\u0d9c\u0dba \u0db4\u0dd0.\u0d9a\u0dd2.\u0db8\u0dd3.\u00a030-40\u00a0\u0d9a\u0dca \u0db4\u0db8\u0dab \u0dc0\u0dda.\n\u0db4\u0dd4\u0dad\u0dca\u0dad\u0dbd\u0db8\u00a0\u0dc3\u0dd2\u0da7 \u0db8\u0db1\u0dca\u0db1\u0dcf\u0dbb\u0db8 \u0dc4\u0dbb\u0dc4\u0dcf \u0d9a\u0db1\u0dca\u0d9a\u0dc3\u0db1\u0dca\u0dad\u0dd4\u0dbb\u0dba \u0daf\u0d9a\u0dca\u0dc0\u0dcf \u0dc3\u0dc4 \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0dc3\u0dd2\u0da7\u0db4\u0ddc\u0dad\u0dd4\u0dc0\u0dd2\u0dbd\u0dca \u0daf\u0d9a\u0dca\u0dc0\u0dcf \u0dc0\u0db1 \u0db8\u0dd4\u0dc4\u0dd4\u0daf\u0dd4 \u0db4\u0dca\u200d\u0dbb\u0daf\u0dda\u0dc1\u0dc0\u0dbd \u0dc3\u0dd4\u0dc5\u0d9c\u0dda \u0dc0\u0dda\u0d9c\u0dba \u0dc0\u0dd2\u0da7\u0dd2\u0db1\u0dca \u0dc0\u0dd2\u0da7 \u00a0\u0db4\u0dd0.\u0d9a\u0dd2.\u0db8\u0dd3. 60 \u0daf\u0d9a\u0dca\u0dc0\u0dcf \u0dc0\u0dd0\u0da9\u0dd2\u0dc0\u0dd2\u0dba \u0dc4\u0dd0\u0d9a\u0dd2 \u0d85\u0dad\u0dbb, \u0db4\u0dd4\u0dad\u0dca\u0dad\u0dbd\u0db8 \u0dc3\u0dd2\u0da7 \u0db8\u0db1\u0dca\u0db1\u0dcf\u0dbb\u0db8 \u0daf\u0d9a\u0dca\u0dc0\u0dcf \u0dc3\u0dc4 \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0dc3\u0dd2\u0da7 \u0db4\u0ddc\u0dad\u0dd4\u0dc0\u0dd2\u0dbd\u0dca \u0daf\u0d9a\u0dca\u0dc0\u0dcf \u0dc0\u0db1 \u0db8\u0dd4\u0dc4\u0dd4\u0daf\u0dd4 \u0db4\u0dca\u200d\u0dbb\u0daf\u0dda\u0dc1 \u0dc0\u0dd2\u0da7\u0dd2\u0db1\u0dca \u0dc0\u0dd2\u0da7 \u0dbb\u0dc5\u0dd4 \u0dc0\u0dd2\u0dba \u0dc4\u0dd0\u0d9a.\n\u0dc3\u0dd9\u0dc3\u0dd4 \u00a0\u0db8\u0dd4\u0dc4\u0dd4\u0daf\u0dd4 \u0db4\u0dca\u200d\u0dbb\u0daf\u0dda\u0dc1\u0dc0\u0dbd\u00a0\u0daf\u00a0\u0dc3\u0dd4\u0dc5\u0d9c\u0dda \u0dc0\u0dda\u0d9c\u0dba\u00a0\u0dc0\u0dd2\u0da7\u0dd2\u0db1\u0dca \u0dc0\u0dd2\u0da7 \u0db4\u0dd0.\u0d9a\u0dd2.\u0db8\u0dd3.\u00a050\u00a0\u0daf\u0d9a\u0dca\u0dc0\u0dcf\u00a0\u0dc0\u0dd0\u0da9\u0dd2\u0dc0\u0dd2\u0dba \u0dc4\u0dd0\u0d9a\u0dd2 \u0d85\u0dad\u0dbb, \u0d91\u0dc0\u0dd2\u0da7 \u0d91\u0db8 \u0db8\u0dd4\u0dc4\u0dd4\u0daf\u0dd4 \u0db4\u0dca\u200d\u0dbb\u0daf\u0dda\u0dc1\u0dad\u0dbb\u0db8\u0d9a\u0dca\u00a0\u0dbb\u0dc5\u0dd4 \u0dc0\u0dd2\u0dba \u0dc4\u0dd0\u0d9a.\n\u0db0\u0dd3\u0dc0\u0dbb \u0dc3\u0dc4 \u0db1\u0dcf\u0dc0\u0dd4\u0d9a \u0db4\u0dca\u200d\u0dbb\u0da2\u0dcf\u0dc0 \u0db8\u0dda \u0db4\u0dd2\u0dbd\u0dd2\u0db6\u0daf\u0dc0 \u0d89\u0dad\u0dcf \u0d85\u0dc0\u0db0\u0dcf\u0db1\u0dba\u0dd9\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1 \u0dbd\u0dd9\u0dc3 \u0d89\u0dbd\u0dca\u0dbd\u0dcf \u0dc3\u0dd2\u0da7\u0dd2\u0db1\u0dd4 \u0dbd\u0dd0\u0db6\u0dda.\n \u0db4\u0dca\u200d\u0dbb\u0daf\u0dda\u0dc1 \u0dbb\u0dd0\u0dc3\u0d9a\u0da7 \u0dad\u0daf \u0dc0\u0dd0\u0dc3\u0dd2\u0d9a\u0dcf\u0dbd\u0d9c\u0dd4\u0dab \u0dc0\u0dd2\u0daf\u0dca\u200d\u0dba\u0dcf \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0"},
{"author(s)": "", "article": "Sunday, \u0da2\u0dd4\u0db1\u0dd2 17, 2018 - 21:53\u0d85\u0db0\u0dd2\u0d9a\u0dbb\u0dab\u0daf\u0dd9\u0db4\u0dd2\u0dbb\u0dd2\u0dc3\u0d9a\u0dca \u0d85\u0dad\u0dbb \u0d9c\u0dd0\u0da7\u0dd4\u0db8\u0d9a\u0dca \u0dc3\u0db8\u0dae\u0dba\u0da7 \u0db4\u0dad\u0dca \u0d9a\u0dd2\u0dbb\u0dd2\u0db8 \u0dc3\u0db3\u0dc4\u0dcf \u0db8\u0dd0\u0daf\u0dd2\u0dc4\u0dad\u0dca \u0dc0\u0dd6 \u0db4\u0ddc\u0dbd\u0dd2\u0dc3\u0dca \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0daf\u0dd9\u0daf\u0dd9\u0db1\u0dd9\u0d9a\u0dd4\u0da7 \u0d9a\u0da9\u0dd4\u0dc0\u0dbd\u0dd2\u0db1\u0dca \u0db4\u0dc4\u0dbb\u0daf\u0dd3\u0db8\u0da7 \u0dad\u0dd0\u0dad\u0dca \u0d9a\u0dc5 \u0d85\u0dc0\u0dc3\u0dca\u0dae\u0dcf\u0dc0\u0dda\u0daf\u0dd3 \u0db4\u0ddc\u0dbd\u0dd2\u0dc3\u0dca \u0db1\u0dd2\u0dbd\u0db0\u0dcf\u0dbb\u0dd2\u0dba\u0dd9\u0d9a\u0dd4 \u0d9a\u0dc5 \u0dc0\u0dd9\u0da9\u0dd2 \u0dad\u0dd0\u0db6\u0dd3\u0db8\u0d9a\u0dd2\u0db1\u0dca \u0db4\u0dd4\u0daf\u0dca\u0d9c\u0dba\u0dd9\u0d9a\u0dd4 \u0db8\u0dd2\u0dba\u0d9c\u0ddc\u0dc3\u0dca \u0dad\u0dd2\u0db6\u0dda.\n\u0db4\u0ddc\u0dbd\u0dd2\u0dc3\u0dca \u0db8\u0dcf\u0db0\u0dca\u200d\u0dba \u0db4\u0dca\u200d\u0dbb\u0d9a\u0dcf\u0dc1\u0d9a \u0d9a\u0dcf\u0dbb\u0dca\u0dba\u0dcf\u0dbd\u0dba \u0dc3\u0db3\u0dc4\u0db1\u0dca \u0d9a\u0dc5\u0dda\u00a0\u0daf\u0dd2\u0dba\u0dda \u0d9c\u0dd2\u0dbd\u0dd4\u0dab\u0dd4 \u0db4\u0dd4\u0daf\u0dca\u0d9c\u0dbd\u0dba\u0dd9\u0d9a\u0dd4\u0d9c\u0dda \u0db8\u0dc5 \u0dc3\u0dd2\u0dbb\u0dd4\u0dbb\u0d9a\u0dca \u0dad\u0dd9\u0dbd\u0dd2\u0db4\u0dca\u0db4\u0dbd\u0dd9\u0dba\u0dd2 \u0dbb\u0ddd\u0dc4\u0dbd \u0dc0\u0dd9\u0dad \u0dbb\u0dd0\u0d9c\u0dd9\u0db1 \u0dba\u0db8\u0dd2\u0db1\u0dca \u0dc3\u0dd2\u0da7\u0dd2\u0dba\u0daf\u0dd3 \u0d85\u0daf\u0dcf\u0dc5 \u0db4\u0ddc\u0dbd\u0dd2\u0dc3\u0dca \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0daf\u0dd9\u0daf\u0dd9\u0db1\u0dcf \u0d9c\u0dd0\u0da7\u0dd4\u0db8 \u0dc3\u0db8\u0dae\u0dba\u0d9a\u0da7 \u0db4\u0dad\u0dca \u0d9a\u0dd2\u0dbb\u0dd2\u0db8\u0da7 \u0db8\u0dd0\u0daf\u0dd2\u0dc4\u0dad\u0dca\u0dc0 \u0d87\u0dad\u0dd2 \u0db6\u0dc0\u0dba\u0dd2.\n\u0dba\u0dcf\u0db4\u0db1\u0dba, \u0dad\u0dd9\u0dbd\u0dd2\u0db4\u0dca\u0db4\u0dbd\u0dd9\u0dba\u0dd2,\u00a0\u0db8\u0dbd\u0dca\u0dbd\u0dcf\u0d9a\u0db8\u0dca \u0db8\u0d82\u0dc3\u0db1\u0dca\u0db0\u0dd2\u0dba\u0dda\u0daf\u0dd3 \u0daf\u0dd9\u0db4\u0dd2\u0dbb\u0dd2\u0dc3\u0d9a\u0dca \u0d85\u0dad\u0dbb, \u0dc4\u0da7\u0d9c\u0dad\u0dca \u0d91\u0db8 \u0d9c\u0dd0\u0da7\u0dd4\u0db8\u0dd9\u0db1\u0dca \u0daf\u0dd9\u0daf\u0dd9\u0db1\u0d9a\u0dd4 \u0dad\u0dd4\u0dc0\u0dcf\u0dbd \u0dbd\u0db6\u0dcf \u0dad\u0dd2\u0db6\u0dda.\u00a0\n\u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd0\u0da9\u0dd2\u0daf\u0dd4\u0dbb \u0dc0\u0dd2\u0db8\u0dbb\u0dca\u0dc1\u0db1 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a\u0dba\u0dd2.\n\u0dba\u0dcf\u0db4\u0db1\u0dba \u0dc0\u0dd9\u0dbb\u0dc5 \u0dad\u0dd2\u0dbb\u0dba \u0dc3\u0d82\u0dbb\u0d9a\u0dca\u0dc2\u0dab\u0dba \u0dc3\u0db3\u0dc4\u0dcf \u0dc4\u0db8\u0dd4\u0daf\u0dcf \u0dc3\u0dc4\u0dcf\u0dba\u0db4\u0ddc\u0dbd\u0dd2\u0dc3\u0dca \u0db8\u0dcf\u0db0\u0dca\u200d\u0dba \u0db4\u0dca\u200d\u0dbb\u0d9a\u0dcf\u0dc1\u0d9a \u0d9a\u0dcf\u0dbb\u0dca\u0dba\u0dcf\u0dbd\u0dba"},
{"author(s)": "", "article": "Sunday, \u0da2\u0dd4\u0db1\u0dd2 17, 2018 - 18:36\u0db4\u0dd4\u0dc0\u0dad\u0dca\u0db6\u0da7\u0dc4\u0dd2\u0dbb \u0d89\u0db1\u0dca\u0daf\u0dd2\u0dba \u0d9a\u0ddc\u0daf\u0dd9\u0dc0\u0dca \u0d9a\u0dab\u0dca\u0da9\u0dcf\u0dba\u0db8\u0dca \u0dc3\u0db8\u0d9c \u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0daf\u0dd9\u0dc0\u0dd0\u0db1\u0dd2 \u0da7\u0dd9\u0dc3\u0dca\u0da7\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0dad\u0dbb\u0d9c\u0dba\u0dda\u0daf\u0dd3, \u0db4\u0db1\u0dca\u0daf\u0dd4\u0dc0\u0dda \u0dc3\u0dca\u0dc0\u0db7\u0dcf\u0dc0\u0dba \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0dc1\u0dca\u200d\u0dbb\u0dd3\u00a0\u0dbd\u0d82\u0d9a\u0dcf \u0d9a\u0dca\u200d\u0dbb\u0dd2\u0d9a\u0da7\u0dca \u0db1\u0dcf\u0dba\u0d9a \u0daf\u0dd2\u0db1\u0dda\u0dc2\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca\u0da7\u00a0\u0da0\u0ddd\u0daf\u0db1\u0dcf \u0d9c\u0ddc\u0db1\u0dd4 \u0d9a\u0dbb \u0dad\u0dd2\u0db6\u0dda.\n\u0d92 \u0d85\u0db1\u0dca\u0dad\u0dbb\u0dca \u0da2\u0dcf\u0dad\u0dd2\u0d9a \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dc0\u0dd4\u0db1\u0dca\u0dc3\u0dd2\u0dbd\u0dba (ICC) \u0dc0\u0dd2\u0dc3\u0dd2\u0db1\u0dca.\n\u0da7\u0dca\u0dc0\u0dd2\u0da7\u0dbb\u0dca \u0db4\u0dab\u0dd2\u0dc0\u0dd4\u0da9\u0dba\u0d9a\u0dca \u0db1\u0dd2\u0d9a\u0dd4\u0dad\u0dca \u0d9a\u0dbb\u0db8\u0dd2\u0db1\u0dca \u0d85\u0db1\u0dca\u0dad\u0dbb\u0dca \u0da2\u0dcf\u0dad\u0dd2\u0d9a \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dc0\u0dd4\u0db1\u0dca\u0dc3\u0dd2\u0dbd\u0dba \u0dc3\u0db3\u0dc4\u0db1\u0dca \u0d9a\u0dc5\u0dda, \u0daf\u0dd2\u0db1\u0dda\u0dc2\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca \u0d91\u0db8 \u0d86\u0dba\u0dad\u0db1\u0dba \u0d86\u0da0\u0dcf\u0dbb \u0db0\u0dbb\u0dca\u0db8 \u0db4\u0daf\u0dca\u0db0\u0dad\u0dd2\u0dba\u0dda 2 \u0dba\u0dd2 \u0daf\u0dc1\u0db8 2 \u0dba\u0dd2 9 \u0dc0\u0d9c\u0db1\u0dca\u0dad\u0dd2\u0dba\u0dda \u0db1\u0dd3\u0dad\u0dd2 \u0d8b\u0dbd\u0dca\u0dbd\u0d82\u0d9d\u0db1\u0dba \u0d9a\u0dbb \u0d87\u0dad\u0dd2 \u0db6\u0dc0 \u0dba.\n\u0dc1\u0dca\u200d\u0dbb\u0dd3\u00a0\u0dbd\u0d82\u0d9a\u0dcf \u0dc3\u0dc4 \u0db6\u0da7\u0dc4\u0dd2\u0dbb \u0d89\u0db1\u0dca\u0daf\u0dd2\u0dba \u0d9a\u0ddc\u0daf\u0dd9\u0dc0\u0dca \u0d9a\u0dab\u0dca\u0da9\u0dcf\u0dba\u0db8\u0dca \u0d85\u0dad\u0dbb \u0dad\u0dbb\u0d9c\u0dba \u0d85\u0daf \u0dc3\u0dd2\u0dc0\u0dca\u0dc0\u0dd0\u0db1\u0dd2 \u0daf\u0dd2\u0db1\u0dba\u0da7 \u0db4\u0dd0\u0dc0\u0dd0\u0dad\u0dca \u0dc0\u0dd3\u0db8\u0da7 \u0db1\u0dd2\u0dba\u0db8\u0dd2\u0dad \u0dba.\n\u0d85\u0db1\u0dca\u0dad\u0dbb\u0dca \u0da2\u0dcf\u0dad\u0dd2\u0d9a \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dc0\u0dd4\u0db1\u0dca\u0dc3\u0dd2\u0dbd\u0dba \u0db1\u0dd2\u0d9a\u0dd4\u0dad\u0dca\u0d9a\u0dbd\u00a0\u0da7\u0dca\u0dc0\u0dd2\u0da7\u0dbb\u0dca \u0db4\u0dab\u0dd2\u0dc0\u0dd4\u0da9\u0dba \u0db4\u0dc4\u0dad\u0dd2\u0db1\u0dca \u0daf\u0dd0\u0d9a\u0dca\u0dc0\u0dda.\n\n\u0da0\u0db1\u0dca\u0daf\u0dd2\u0db8\u0dcf\u0dbd\u0dca \u0db4\u0dd2\u0dad\u0dd2\u0d9a\u0dbb\u0dab \u0dc1\u0dca\u200d\u0dbb\u0dda\u0dab\u0dd2\u0d9c\u0dad \u0d9a\u0dd2\u0dbb\u0dd3\u0db8\u0dca\u0dc0\u0dbd \u0d89\u0daf\u0dd2\u0dbb\u0dd2\u0dba\u0da7\u0d85\u0db1\u0dca\u0dad\u0dbb\u0dca \u0da2\u0dcf\u0dad\u0dd2\u0d9a \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dc0\u0dd4\u0db1\u0dca\u0dc3\u0dd2\u0dbd\u0dba"},
{"author(s)": "", "article": "Sunday, \u0da2\u0dd4\u0db1\u0dd2 17, 2018 - 22:05\u0db4\u0dd4\u0dc0\u0dad\u0dca\u0db8\u0d9c\u0dd3 \u0da2\u0db1\u0dad\u0dcf\u0dc0\u0da7 \u0dc3\u0dd2\u0daf\u0dd4\u0dc0\u0dd2\u0dba \u0dc4\u0dd0\u0d9a\u0dd2 \u0db4\u0dca\u200d\u0dbb\u0db8\u0dcf\u0daf\u0dba\u0db1\u0dca \u0dc0\u0dc5\u0d9a\u0dca\u0dc0\u0dcf \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0d9c\u0dd4\u0dc0\u0db1\u0dca \u0d9c\u0db8\u0db1\u0dca \u0d86\u0dbb\u0db8\u0dca\u0db7\u0dba\u0da7 \u0db4\u0dd0\u0dba 04.00 \u0d9a\u0da7 \u0db4\u0dd9\u0dbb \u0d9c\u0dd4\u0dc0\u0db1\u0dca \u0dad\u0ddc\u0da7\u0dd4\u0db4\u0ddc\u0dc5\u0da7 \u0db4\u0dd0\u0db8\u0dd2\u0dab\u0dd9\u0db1 \u0dbd\u0dd9\u0dc3 \u0dc1\u0dca\u200d\u0dbb\u0dd3 \u0dbd\u0d82\u0d9a\u0db1\u0dca \u0d9c\u0dd4\u0dc0\u0db1\u0dca\u0dc3\u0dda\u0dc0\u0dba \u0dc3\u0dd2\u0dba \u0db8\u0d9c\u0dd3\u0db1\u0dca \u0dc0\u0dd9\u0dad \u0db1\u0dd2\u0dc0\u0dda\u0daf\u0db1\u0dba \u0d9a\u0dbb\u0dba\u0dd2.\n\u0d92\u00a0\u0dc4\u0dd9\u0da7 \u0dc3\u0dd2\u0da7 \u0d9a\u0da7\u0dd4\u0db1\u0dcf\u0dba\u0d9a \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0d9c\u0dd4\u0dc0\u0db1\u0dca\u0dad\u0ddc\u0da7\u0dd4\u0db4\u0dbd\u0dda \u0d86\u0dbb\u0db8\u0dca\u0db7 \u0d9a\u0dd2\u0dbb\u0dd3\u0db8\u0da7 \u0db1\u0dd2\u0dba\u0db8\u0dd2\u0dad \u0d85\u0dad\u0dca\u200d\u0dba\u0dcf\u0dc0\u0dc1\u0dca\u200d\u0dba \u0d85\u0dbd\u0dd4\u0dad\u0dca\u0dc0\u0dd0\u0da9\u0dd2\u0dba\u0dcf \u0d9a\u0da7\u0dba\u0dd4\u0dad\u0dca\u0dad\u0d9a\u0dca \u0dc4\u0dda\u0dad\u0dd4\u0dc0\u0dd9\u0db1\u0dd2.\n\u0d9a\u0da7\u0dd4\u0db1\u0dcf\u0dba\u0d9a \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0d9c\u0dd4\u0dc0\u0db1\u0dca\u0dad\u0ddc\u0da7\u0dd4\u0db4\u0dbd\u0dda \u0db4\u0dd2\u0da7\u0dad\u0dca\u0dc0\u0dd3\u0db8\u0dda \u0d9a\u0dc0\u0dd4\u0dc5\u0dd4 \u0d86\u0dc1\u0dca\u200d\u0dbb\u0dd2\u0dad\u0dc0 \u0db8\u0dd9\u0db8 \u0d85\u0dbd\u0dd4\u0dad\u0dca\u0dc0\u0dd0\u0da9\u0dd2\u0dba\u0dcf \u0d9a\u0dd2\u0dbb\u0dd3\u0db8\u0dda \u0d9a\u0da7\u0dba\u0dd4\u0dad\u0dd4 \u0dc3\u0dd2\u0daf\u0dd4\u0dc0\u0db1 \u0db6\u0dd0\u0dc0\u0dd2\u0db1\u0dca, \u0db8\u0d9c\u0dd3\u0db1\u0dca \u0dc4\u0da7 \u0dc3\u0dd2\u0daf\u0dd4\u0dc0\u0dd2\u0dba \u0dc4\u0dd0\u0d9a\u0dd2 \u0db4\u0dca\u200d\u0dbb\u0db8\u0dcf\u0daf\u0dba\u0db1\u0dca \u0dc0\u0dc5\u0d9a\u0dca\u0dc0\u0dcf \u0d9c\u0dd0\u0db1\u0dd3\u0db8\u0dda \u0d85\u0dbb\u0db8\u0dd4\u0dab\u0dd2\u0db1\u0dca \u0dc1\u0dca\u200d\u0dbb\u0dd3\u0dbd\u0d82\u0d9a\u0db1\u0dca \u0d9c\u0dd4\u0dc0\u0db1\u0dca\u0dc3\u0dda\u0dc0\u0dba \u0db8\u0dd9\u0db8 \u0db1\u0dd2\u0dc0\u0dda\u0daf\u0db1\u0dba \u0d9a\u0dbb \u0dad\u0dd2\u0db6\u0dda.\n\u0db8\u0dda \u0dc3\u0db8\u0dca\u0db6\u0db1\u0dca\u0db0 \u0dc0\u0dd0\u0da9\u0dd2\u0daf\u0dd4\u0dbb \u0dad\u0ddc\u0dbb\u0dad\u0dd4\u0dbb\u0dd4 www.srilankan.com \u0dc0\u0dd9\u0db6\u0dca \u0d85\u0da9\u0dc0\u0dd2\u0dba\u0da7 \u0db4\u0dd2\u0dc0\u0dd2\u0dc3\u0dd3\u0db8\u0dd9\u0db1\u0dca \u0dc4\u0ddd 1979 \u0d85\u0d82\u0d9a\u0dba \u0d87\u0db8\u0dad\u0dd3\u0db1\u0dda \u0dbd\u0db6\u0dcf \u0d9c\u0dad \u0dc4\u0dd0\u0d9a\u0dd2 \u0db6\u0dc0 \u0dc1\u0dca\u200d\u0dbb\u0dd3 \u0dbd\u0d82\u0d9a\u0db1\u0dca \u0d9c\u0dd4\u0dc0\u0db1\u0dca\u0dc3\u0dda\u0dc0\u0dba \u0dc0\u0dd0\u0da9\u0dd2\u0daf\u0dd4\u0dbb\u0da7\u0dad\u0dca \u0daf\u0db1\u0dca\u0dc0\u0dcf \u0d87\u0dad.\n\u0dad\u0dcf\u0d9a\u0dca\u0dc2\u0dab\u0dd2\u0d9a \u0daf\u0ddd\u0dc2\u0dba\u0d9a\u0dca; \u0dc1\u0dca\u200d\u0dbb\u0dd3 \u0dbd\u0d82\u0d9a\u0db1\u0dca \u0dc3\u0db8\u0dcf\u0d9c\u0db8 \u0d9a\u0dab\u0d9c\u0dcf\u0da7\u0dd4\u0dc0 \u0db4\u0dbd \u0d9a\u0dbb\u0dba\u0dd2\u0dc1\u0dca\u200d\u0dbb\u0dd3 \u0dbd\u0d82\u0d9a\u0db1\u0dca \u0d9c\u0dd4\u0dc0\u0db1\u0dca\u0dc3\u0dda\u0dc0\u0dba"},
{"author(s)": "", "article": "Tuesday, \u0da2\u0dd4\u0db1\u0dd2 19, 2018 - 16:38\u0db4\u0dd4\u0dc0\u0dad\u0dca\u0dc3\u0dde\u0d9b\u0dca\u200d\u0dba \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dba\u0dcf \u0dbd\u0dd9\u0dc3 \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dd0\u0dad\u0dd2\u0dad\u0dd4\u0db8\u0dcf \u0d9a\u0dc5 \u0dc3\u0dda\u0dc0\u0dba \u0d85\u0d9c\u0dba\u0db8\u0dd2\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dc0\u0ddb\u0daf\u0dca\u200d\u0dba \u0db4\u0dbb\u0dd2\u0db4\u0dcf\u0dbd\u0d9a\u0dba\u0dd2\u0db1\u0dca\u0d9c\u0dda \u0dc3\u0d82\u0d9c\u0db8\u0dba \u0dc0\u0dd2\u0dc3\u0dd2\u0db1\u0dca \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0dc0\u0dd9\u0dad \u0dc0\u0dd2\u0dc1\u0dda\u0dc2 \u0d8b\u0db4\u0dc4\u0dcf\u0dbb \u0dad\u0dd2\u0dc5\u0dd2\u0dab\u0dba\u0d9a\u0dca \u0db4\u0dd2\u0dc5\u0dd2\u0d9c\u0dd0\u0db1\u0dca\u0dc0\u0dd3\u0db8 \u0d85\u0daf (19) \u0da2\u0db1\u0dcf\u0db0\u0dd2\u0db4\u0dad\u0dd2 \u0d9a\u0dcf\u0dbb\u0dca\u0dba\u0dcf\u0dbd\u0dba\u0dda \u0daf\u0dd3 \u0dc3\u0dd2\u0daf\u0dd4 \u0dc0\u0dd2\u0dba.\n\u0dbb\u0da2\u0dba\u0dda \u0dc0\u0ddb\u0daf\u0dca\u200d\u0dba \u0db4\u0dbb\u0dd2\u0db4\u0dcf\u0dbd\u0db1 \u0dc3\u0dda\u0dc0\u0dcf \u0dc3\u0d82\u0d9c\u0db8\u0dba\u0dda \u0dc3\u0db7\u0dcf\u0db4\u0dad\u0dd2\u0db1\u0dd2 \u0dc3\u0dd4\u0da2\u0dcf\u0dad\u0dcf \u0dc3\u0dda\u0db1\u0dcf\u0dbb\u0dad\u0dca\u0db1 \u0dc0\u0dd2\u0dc3\u0dd2\u0db1\u0dca \u0d91\u0db8 \u0d8b\u0db4\u0dc4\u0dcf\u0dbb \u0dad\u0dd2\u0dc5\u0dd2\u0dab\u0dba \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0dc0\u0dd9\u0dad \u0db4\u0dd2\u0dc5\u0dd2\u0d9c\u0dd0\u0db1\u0dca\u0dc0\u0dd3\u0dba.\n\u0dc3\u0dde\u0d9b\u0dca\u200d\u0dba \u0d85\u0db8\u0dcf\u0dad\u0dca\u200d\u0dba \u0dbb\u0dcf\u0da2\u0dd2\u0dad \u0dc3\u0dda\u0db1\u0dcf\u0dbb\u0dad\u0dca\u0db1 \u0daf \u0db8\u0dd9\u0db8 \u0d85\u0dc0\u0dc3\u0dca\u0dae\u0dcf\u0dc0\u0da7 \u0d91\u0d9a\u0dca\u0dc0 \u0dc3\u0dd2\u0da7\u0dd2\u0dba\u0dda\u0dba.\n\u0da2\u0db1\u0db4\u0dad\u0dd2\u0da7 \u0d8b\u0db4\u0dc4\u0dcf\u0dbb \u0dad\u0dd2\u0dc5\u0dd2\u0dab \u0daf\u0dd4\u0db1\u0dca \u0dc0\u0ddb\u0daf\u0dca\u200d\u0dba \u0db4\u0dbb\u0dd2\u0db4\u0dcf\u0dbd\u0d9a\u0dba\u0dd2\u0db1\u0dca\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dc0\u0ddb\u0daf\u0dca\u200d\u0dba \u0db4\u0dbb\u0dd2\u0db4\u0dcf\u0dbd\u0d9a\u0dba\u0dd2\u0db1\u0dca\u0d9c\u0dda \u0dc3\u0d82\u0d9c\u0db8\u0dba"},
{"author(s)": "", "article": "Tuesday, \u0da2\u0dd4\u0db1\u0dd2 19, 2018 - 15:57\u0db4\u0dd4\u0dc0\u0dad\u0dca\u0dbd\u0d82\u0d9c\u0db8 \u0dc3\u0dda\u0dc0\u0dba \u0dc3\u0db3\u0dc4\u0dcf \u0db1\u0dc0 \u0db6\u0dc3\u0dca \u0dbb\u0dae \u0daf\u0dd9\u0daf\u0dc4\u0dc3\u0d9a\u0dca \u0db0\u0dcf\u0dc0\u0db1\u0dba\u0da7 \u0dba\u0dd9\u0daf\u0dc0\u0dd3\u0db8\u0da7 \u0dbb\u0da2\u0dba\u0dda \u0d85\u0dc0\u0db0\u0dcf\u0db1\u0dba \u0dba\u0ddc\u0db8\u0dd4\u0dc0 \u0d87\u0dad.\n\u0d92 \u0dc3\u0daf\u0dc4\u0dcf \u0dc0\u0dd2\u0daf\u0dd9\u0dc3\u0dca \u0d86\u0dba\u0ddd\u0da2\u0d9a\u0dba\u0db1\u0dca \u0dc3\u0db8\u0d9f \u0dc3\u0dcf\u0d9a\u0da0\u0dca\u0da1\u0dcf \u0d9a\u0dbb\u0db1 \u0db6\u0dc0 \u0db4\u0dca\u200d\u0dbb\u0dc0\u0dcf\u0dc4\u0db1 \u0db1\u0dd2\u0dba\u0ddd\u0da2\u0dca\u200d\u0dba \u0d85\u0db8\u0dcf\u0dad\u0dca\u200d\u0dba \u0d85\u0dc1\u0ddd\u0d9a\u0dca \u0d85\u0db6\u0dda\u0dc3\u0dd2\u0d82\u0dc4 \u0db4\u200d\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda\u0dba.\n\u0da2\u0db1\u0dad\u0dcf\u0dc0\u0d9c\u0dda \u0db4\u200d\u0dca\u200d\u0dbb\u0dc0\u0dcf\u0dc4\u0db1 \u0db4\u0dc4\u0dc3\u0dd4\u0d9a\u0db8\u0dca \u0d8b\u0db4\u0dbb\u0dd2\u0db8\u0dba\u0dd9\u0db1\u0dca \u0dc3\u0dd0\u0dbd\u0dc3\u0dd3\u0db8 \u0d85\u0dbb\u0db8\u0dd4\u0dab \u0dc0\u0dda.\n\u0dbb\u0da2\u0dba\u0dda \u0d85\u0dbb\u0db8\u0dd4\u0daf\u0dbd\u0dca \u0dc0\u0dd0\u0dba \u0db1\u0ddc\u0d9a\u0dbb \u0d8a\u0da7 \u0d85\u0dc0\u0dc1\u0dca\u200d\u0dba \u0d9a\u0dd2\u200d\u0dca\u200d\u0dbb\u0dba\u0dcf\u0db8\u0dcf\u0dbb\u0dca\u0d9c \u0d9c\u0dd0\u0db1\u0dd3\u0db8\u0da7 \u0d9a\u0da7\u0dba\u0dd4\u0dad\u0dd4 \u0dba\u0ddc\u0daf\u0dcf \u0d87\u0dad\u0dd2 \u0db6\u0dc0 \u0db1\u0dd2\u0dba\u0ddd\u0da2\u0dca\u200d\u0dba \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dba\u0dcf \u0dc3\u0daf\u0dc4\u0db1\u0dca \u0d9a\u0dc5\u0dda\u0dba.\n\u0d91\u0db1\u0dca\u0da2\u0dd2\u0db1\u0dca \u0d9a\u0da7\u0dca\u0da7\u0dbd 500 \u0d9a\u0dca \u0db6\u0dc3\u0dca \u0dbb\u0dae \u0dc0\u0dbd\u0da7 \u0dc3\u0dc0\u0dd2\u0d9a\u0dd2\u0dbb\u0dd2\u0db8\u0dda \u0dc0\u0dd0\u0da9\u0dc3\u0da7\u0dc4\u0db1 \u0daf \u0d9a\u0dd2\u200d\u0dca\u200d\u0dbb\u0dba\u0dcf\u0dad\u0dca\u0db8\u0d9a \u0db6\u0dc0 \u0d85\u0dc1\u0ddd\u0d9a\u0dca \u0d85\u0db6\u0dda\u0dc3\u0dd2\u0d82\u0dc4 \u0db4\u0dd0\u0dc0\u0dc3\u0dd3\u0dba.\n\u0d9c\u0db8\u0dda \u0dba\u0db1\u0dca\u0db1 \u0dbd\u0d82\u0d9c\u0db8\u0dba\u0dd9\u0db1\u0dca \u0d85\u0db8\u0dad\u0dbb \u0db6\u0dc3\u0dca 2000\u0d9a\u0dca\u0dc1\u0dca\u200d\u0dbb\u0dd3 \u0dbd\u0d82\u0d9c\u0db8"},
{"author(s)": "", "article": "Tuesday, \u0da2\u0dd4\u0db1\u0dd2 19, 2018 - 12:23\u0db4\u0dd4\u0dc0\u0dad\u0dca\u0dc0\u0dd0\u0dbd\u0dd2\u0d9a\u0da9 \u0dbb\u0dd0\u0db3\u0dc0\u0dd2\u0dba\u0db1\u0dca \u0d9d\u0dcf\u0dad\u0db1\u0dba \u0dc0\u0dd2\u0db8\u0dda \u0dc3\u0dd2\u0daf\u0dca\u0db0\u0dd2\u0dba\u0da7 \u0d85\u0daf\u0dcf\u0dc5\u0dc0 \u0dad\u0dc0\u0dad\u0dca \u0db4\u0dd4\u0daf\u0dca\u0d9c\u0dbd\u0dba\u0db1\u0dca 12 \u0daf\u0dd9\u0db1\u0dd9\u0d9a\u0dd4\u0d9c\u0dda \u00a0\u0daf\u0dd4\u0dbb\u0d9a\u0dae\u0db1 \u0dc0\u0dd2\u0dc3\u0dca\u0dad\u0dbb \u0dbd\u0db6\u0dcf \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0d9a\u0ddc\u0dc5\u0db9 \u0d85\u0dad\u0dd2\u0dbb\u0dda\u0d9a \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0db4\u0dca\u200d\u0dbb\u0dd2\u0dba\u0db1\u0dca\u0dad \u0dbd\u0dd2\u0dba\u0db1\u0d9c\u0dda \u0d85\u0db4\u0dbb\u0dcf\u0db0 \u0db4\u0dbb\u0dd2\u0d9a\u0dca\u0dc2\u0dab \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0\u0da7 \u0d85\u0dc0\u0dc3\u0dbb \u0dbd\u0db6\u0dcf \u0daf\u0dd3 \u0dad\u0dd2\u0db6\u0dda.\n\u0d91\u0dc3\u0dda\u0db8 \u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba\u0da7 \u0d85\u0daf\u0dcf\u0dc5\u0dc0 \u0dbb\u0d9a\u0dca\u0dc2\u0dd2\u0dad \u0db6\u0db1\u0dca\u0db0\u0db1\u0dcf\u0d9c\u0dcf\u0dbb \u0d9c\u0dad \u0d9a\u0dbb \u0dc3\u0dd2\u0da7\u0dd2\u0db1 \u0dc4\u0dd2\u0da7\u0db4\u0dd4 \u0db6\u0db1\u0dca\u0db0\u0db1\u0dcf\u0d9c\u0dcf\u0dbb \u0d9a\u0ddc\u0db8\u0dc3\u0dcf\u0dbb\u0dd2\u0dc3\u0dca \u0d91\u0db8\u0dd2\u0dbd\u0dca \u0dbb\u0d82\u0da2\u0db1\u0dca \u0dc5\u0db8\u0dcf\u0dc4\u0dda\u0dc0\u0dcf \u0dc3\u0dc4 \u0db8\u0dad\u0dca\u0daf\u0dca\u200d\u0dbb\u0dc0\u0dca\u200d\u0dba \u0db1\u0dcf\u0dc1\u0d9a \u0d9a\u0dcf\u0dbb\u0dca\u0dba\u0d82\u0dc1\u0dba\u0dda \u0db4\u0ddc\u0dbd\u0dd2\u0dc3\u0dca \u0db4\u0dbb\u0dd2\u0d9a\u0dca\u0dc2\u0d9a \u0db1\u0dd2\u0dba\u0ddd\u0db8\u0dcf\u0dbd\u0dca \u0dbb\u0d82\u0d9c\u0da2\u0dd2\u0dc0 \u0dba\u0db1 \u0d85\u0dba \u0dad\u0dc0\u0daf\u0dd4\u0dbb\u0da7\u0dad\u0dca \u0dbd\u0db6\u0db1 03 \u0dc0\u0dd0\u0db1\u0dd2 \u0daf\u0dcf \u0daf\u0d9a\u0dca\u0dc0\u0dcf \u0dbb\u0dd2\u0db8\u0dcf\u0db1\u0dca\u0da9\u0dca \u0d9a\u0dd2\u0dbb\u0dd2\u0db8\u0da7 \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca\u0dc0\u0dbb\u0dba\u0dcf \u0db1\u0dd2\u0dba\u0ddd\u0d9c \u0d9a\u0dbb \u0d87\u0dad.\n\u00a0\n\u0d91\u0db8\u0dd2\u0dbd\u0dca \u0dc3\u0dc4 \u0dbb\u0d82\u0d9c\u0da2\u0dd3\u0dc0 \u0dba\u0dc5\u0dd2 \u0dc3\u0dd2\u0db4\u0dd2\u0dbb\u0dd2\u0d9c\u0dd9\u0da7\u0d85\u0db4\u0dbb\u0dcf\u0db0 \u0db4\u0dbb\u0dd2\u0d9a\u0dca\u0dc2\u0dab \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0"},
{"author(s)": "", "article": "Tuesday, \u0da2\u0dd4\u0db1\u0dd2 19, 2018 - 13:35\u0db4\u0dd4\u0dc0\u0dad\u0dca\u0db1\u0ddc\u0dc3\u0dd0\u0dc5\u0d9a\u0dd2\u0dbd\u0dd2\u0db8\u0dad\u0dca \u0dbb\u0dd2\u0dba \u0db0\u0dcf\u0dc0\u0db1\u0dba\u0dd9\u0db1\u0dca \u0d85\u0db1\u0dad\u0dd4\u0dbb\u0d9a\u0dca \u0dc3\u0dd2\u0daf\u0dd4 \u0d9a\u0dd2\u0dbb\u0dd2\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0d85\u0db0\u0dd2\u0d9a\u0dbb\u0dab\u0dba \u0db8\u0d9c\u0dd2\u0db1\u0dca \u0db8\u0dcf\u0dc3 03 \u0d85\u0db0\u0dd2\u0d9a \u0d9a\u0dcf\u0dbd\u0dba\u0d9a\u0dca \u0dbb\u0dd2\u0dba\u0daf\u0dd4\u0dbb\u0dd4 \u0db6\u0dbd\u0db4\u0dad\u0dca\u200d\u0dbb\u0dba \u0d85\u0dad\u0dca\u0dc4\u0dd2\u0da7\u0dd4\u0dc0\u0dcf \u0dc3\u0dd2\u0da7\u0dd3 \u0dbb\u0db8\u0dd2\u0dad\u0dca \u0dbb\u0db9\u0dd4\u0d9a\u0dca\u0dc0\u0dd0\u0dbd\u0dca\u0dbd\u0da7 \u0dad\u0dcf\u0dc0\u0d9a\u0dcf\u0dbd\u0dd2\u0d9a \u0dbb\u0dd2\u0dba\u0daf\u0dd4\u0dbb\u0dd4 \u0db6\u0dbd\u0db4\u0dad\u0dca\u200d\u0dbb\u0dba\u0d9a\u0dca \u0dbd\u0db6\u0dcf\u0daf\u0dd9\u0db1 \u0dbd\u0dd9\u0dc3\u0da7 \u0d9a\u0ddc\u0dc5\u0db9 \u0d85\u0dad\u0dd2\u0dbb\u0dda\u0d9a \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0da0\u0db1\u0dca\u0daf\u0db1 \u0d9a\u0dbd\u0db1\u0dca\u0dc3\u0dd4\u0dbb\u0dd2\u0dba \u0db1\u0dcf\u0dbb\u0dc4\u0dda\u0db1\u0dca\u0db4\u0dd2\u0da7 \u0db4\u0ddc\u0dbd\u0dd2\u0dc3\u0dd2\u0dba\u0da7 \u0db1\u0dd2\u0dba\u0ddd\u0d9c\u0dba\u0d9a\u0dca \u0db1\u0dd2\u0d9a\u0dd4\u0dad\u0dca \u0d9a\u0dbb \u0d87\u0dad.\n\u0dbb\u0db8\u0dd2\u0dad\u0dca \u0dbb\u0db9\u0dd4\u0d9a\u0dca\u0dc0\u0dd0\u0dbd\u0dca\u0dbd \u0dc0\u0dbb\u0daf\u0d9a\u0dbb\u0dd4 \u0db6\u0dc0 \u0db4\u0dd2\u0dc5\u0dd2\u0d9c\u0db1\u0dd3\u0db1\u0dcf\u0dbb\u0dc4\u0dda\u0db1\u0dca\u0db4\u0dd2\u0da7 \u0db4\u0ddc\u0dbd\u0dd2\u0dc3\u0dd2\u0dba"},
{"author(s)": "", "article": "Tuesday, \u0da2\u0dd4\u0db1\u0dd2 19, 2018 - 16:39\u0d85\u0db0\u0dd2\u0d9a\u0dbb\u0dab\u0d87\u0dc0\u0db1\u0dca\u0d9c\u0dcf\u0da9\u0dca \u0db1\u0da9\u0dd4\u0dc0\u0dd9\u0db1\u0dca \u0dad\u0db8\u0db1\u0dca \u0d87\u0dad\u0dd4\u0dc5\u0dd4 \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca 08 \u0daf\u0dd9\u0db1\u0dcf \u0db1\u0dd2\u0daf\u0ddc\u0dc3\u0dca \u0d9a\u0ddc\u0da7 \u0db1\u0dd2\u0daf\u0dc4\u0dc3\u0dca \u0d9a\u0dbb\u0db1 \u0dbd\u0dd9\u0dc3 \u0d89\u0dbd\u0dca\u0dbd\u0dcf \u0dc4\u0dd2\u0da7\u0db4\u0dd4 \u0d86\u0dbb\u0d9a\u0dca\u0dc2\u0d9a \u0dbd\u0dda\u0d9a\u0db8\u0dca \u0d9c\u0ddd\u0da8\u0dcf\u0db7\u0dba \u0dbb\u0dcf\u0da2\u0db4\u0d9a\u0dca\u0dc2 \u0d9c\u0ddc\u0db1\u0dd4\u0d9a\u0dc5 \u0d85\u0db7\u0dd2\u0dba\u0dcf\u0da0\u0db1 \u0db4\u0dd9\u0dad\u0dca\u0dc3\u0db8 \u0dc3\u0dbd\u0d9a\u0dcf \u0db6\u0dd0\u0dbd\u0dd3\u0db8\u0da7 \u0d85\u0daf \u0daf\u0dd2\u0db1 \u0db1\u0dd2\u0dba\u0db8 \u0d9a\u0dd9\u0dbb\u0dd4\u0dab\u0dd2.\n\u0d92 \u0d85\u0db1\u0dd4\u0dc0 \u0d85\u0da0\u0dbd \u0dc3\u0dd2\u0d82\u0d9c\u0db4\u0dca\u0db4\u0dd4\u0dbd\u0dd2 \u0dc3\u0dc4 \u0d85\u0dbb\u0dca\u0da2\u0dd4\u0db1\u0dca \u0d94\u0db6\u0dda\u0dc3\u0dda\u0d9a\u0dbb \u0dba\u0db1 \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0dbb\u0dd4\u0db1\u0dca \u0db4\u0dd9\u0dad\u0dca\u0dc3\u0db8 \u0dbd\u0db6\u0db1 \u0db8\u0dc3 \u0daf\u0dd9\u0dc0\u0db1\u0daf\u0dcf \u0d9a\u0dd0\u0daf\u0dc0\u0db1 \u0dbd\u0dd9\u0dc3 \u0db1\u0dd2\u0dba\u0ddd\u0d9c \u0d9a\u0dbd\u0dd9\u0dca\u0dba.\n\u0db1\u0dd3\u0dad\u0dd2\u0db4\u0dad\u0dd2 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0dc0\u0dd9\u0db1\u0dd4\u0dc0\u0dd9\u0db1\u0dca \u0db4\u0dd9\u0db1\u0dd3 \u0dc3\u0dd2\u0da7\u0dd2 \u0dbb\u0da2\u0dba\u0dda \u0da2\u0dca\u200d\u0dba\u0dd9\u0dc2\u0dca\u0da8 \u0d85\u0db0\u0dd2\u0db1\u0dd3\u0dad\u0dd2\u0da5 \u0da2\u0db1\u0d9a \u0db6\u0dab\u0dca\u0da9\u0dcf\u0dbb \u0d85\u0db7\u0dd2\u0dba\u0dcf\u0da0\u0db1\u0dcf\u0db0\u0dd2\u0d9a\u0dbb\u0dab\u0dba\u0dd9\u0db1\u0dca \u0d85\u0daf \u0d89\u0dbd\u0dca\u0dbd\u0dcf \u0dc3\u0dd2\u0da7\u0dd2\u0dba\u0dda, \u0db4\u0dd9\u0dad\u0dca\u0dc3\u0db8 \u0dc3\u0dbd\u0d9a\u0dcf \u0db6\u0dbd\u0dcf \u0d9a\u0dbb\u0dd4\u0dab\u0dd4 \u0daf\u0dd0\u0d9a\u0dca\u0dc0\u0dd3\u0db8\u0da7 \u0daf\u0dd2\u0db1\u0dba\u0d9a\u0dca \u0dbd\u0db6\u0dcf\u0daf\u0dd9\u0db1 \u0dbd\u0dd9\u0dc3\u0dba\u0dd2.\n\u0d87\u0dc0\u0db1\u0dca\u0d9c\u0dcf\u0d9e\u0dca \u0dc3\u0db8\u0dcf\u0d9c\u0db8\u0da7 \u0db4\u0dcf\u0dc0\u0dd9\u0db1 \u0d85\u0dc0\u0dd2 \u0d9c\u0db6\u0da9\u0dcf\u0dc0\u0d9a\u0dca \u0db4\u0dc0\u0dad\u0dca\u0dc0\u0dcf\u0d9c\u0dd9\u0db1 \u0dba\u0dcf\u0db8\u0da7 \u0d85\u0dc0\u0dc3\u0dbb \u0dbd\u0db6\u0dcf\u0daf\u0dd3\u0db8\u0dd9\u0db1\u0dca \u0dbb\u0da2\u0dba\u0da7 \u0dbb\u0dd4\u0db4\u0dd2\u0dba\u0dbd\u0dca \u0d9a\u0ddd\u0da7\u0dd2 1140 \u0d9a \u0db4\u0dcf\u0da9\u0dd4\u0dc0\u0d9a\u0dca \u0dc3\u0dd2\u0daf\u0dd4\u0d9a\u0dc5\u0dda \u0dba\u0dd0\u0dba\u0dd2 \u0da0\u0ddd\u0daf\u0db1\u0dcf \u0d9a\u0dbb\u0db8\u0dd2\u0db1\u0dca \u0db8\u0dd9\u0db8 \u0db1\u0da9\u0dd4\u0dc0 \u0db4\u0dc0\u0dbb\u0dcf \u0dad\u0dd2\u0db6\u0dd4\u0dab\u0dd2.\n\u00a0\u0d87\u0dc0\u0db1\u0dca\u0d9c\u0dcf\u0da9\u0dca \u0dc3\u0db8\u0dcf\u0d9c\u0db8\u0dda \u0dc3\u0dd2\u0dba\u0dbd\u0dd4 \u0dbd\u0dd2\u0db4\u0dd2 \u0dbd\u0dda\u0d9b\u0db1 \u0d86\u0dbb\u0d9a\u0dca\u0dc2\u0dcf \u0d87\u0dad\u0dd2\u0dc0 \u0dad\u0db6\u0dcf \u0d9c\u0db1\u0dca\u0db1\u0d87\u0dc0\u0db1\u0dca\u0d9c\u0dcf\u0da9\u0dca \u0db4\u0dcf\u0dc0\u0dd9\u0db1 \u0d85\u0dc0\u0dd2 \u0d9c\u0db6\u0da9\u0dcf\u0dc0 \u0dc3\u0db8\u0dca\u0db6\u0db1\u0dca\u0db0 \u0db1\u0da9\u0dd4\u0dc0\u0d85\u0db7\u0dd2\u0dba\u0dcf\u0da0\u0db1\u0dcf\u0db0\u0dd2\u0d9a\u0dbb\u0dab\u0dba"},
{"author(s)": "", "article": "Tuesday, \u0da2\u0dd4\u0db1\u0dd2 19, 2018 - 16:41\u0dc0\u0dd2\u0daf\u0dd9\u0dc3\u0dca\u0db8\u0d9c\u0dd3\u0db1\u0dca 80 \u0daf\u0dd9\u0db1\u0dd9\u0d9a\u0dd4 \u0dbb\u0dd0\u0d9c\u0dad\u0dca \u0dba\u0dcf\u0dad\u0dca\u200d\u0dbb\u0dcf\u0dc0\u0d9a\u0dca \u0d89\u0db1\u0dca\u0daf\u0dd4\u0db1\u0dd3\u0dc3\u0dd2\u0dba\u0dcf\u0dc0\u0dda\u0daf\u0dd3 \u0d85\u0db1\u0dad\u0dd4\u0dbb\u0da7 \u0dbd\u0d9a\u0dca\u0dc0 \u0dad\u0dd2\u0db6\u0dda.\n\u00a0\n\u0d89\u0db1\u0dca\u0daf\u0dd4\u0db1\u0dd3\u0dc3\u0dd2\u0dba\u0dcf\u0dc0\u0dda \u0d8b\u0dad\u0dd4\u0dbb\u0dd4 \u0dc3\u0dd4\u0db8\u0dcf\u0dad\u0dca\u200d\u0dbb\u0dcf \u0db4\u0dca\u200d\u0dbb\u0daf\u0dda\u0dc1\u0dba\u0dda \u0dc3\u0d82\u0da0\u0dcf\u0dbb\u0d9a \u0db4\u0dcf\u0dbb\u0dcf\u0daf\u0dd3\u0dc3\u0dba\u0d9a\u0dca \u0dc0\u0db1 \u0da7\u0ddc\u0db6\u0dcf \u0db1\u0daf\u0dd2\u0dba\u0dda\u0daf\u0dd3 \u0dba\u0dcf\u0dad\u0dca\u200d\u0dbb\u0dcf\u0dc0 \u0d85\u0db1\u0dad\u0dd4\u0dbb\u0da7 \u0dbd\u0d9a\u0dca\u0dc0 \u0dad\u0dd2\u0db6\u0dd9\u0db1 \u0db6\u0dc0 \u0dc0\u0dd2\u0daf\u0dd9\u0dc3\u0dca \u0db8\u0dcf\u0db0\u0dca\u200d\u0dba \u0dc0\u0dcf\u0dbb\u0dca\u0dad\u0dcf \u0d9a\u0dbb \u0d87\u0dad.\n\u00a0\n\u0d85\u0db1\u0dad\u0dd4\u0dbb\u0da7 \u0dbd\u0d9a\u0dca\u0dc0\u0dd6\u0dc0\u0db1\u0dca \u0d85\u0dad\u0dd4\u0dbb\u0dd2\u0db1\u0dca 18 \u0daf\u0dd9\u0db1\u0dd9\u0d9a\u0dd4 \u0db6\u0dda\u0dbb\u0dcf\u0d9c\u0dd9\u0db1 \u0dad\u0dd2\u0db6\u0dda. \u0d91\u0d9a\u0dca \u0d85\u0dba\u0dd9\u0d9a\u0dd4 \u0db8\u0dd2\u0dba \u0d9c\u0ddc\u0dc3\u0dca \u0d87\u0dad\u0dd2 \u0db6\u0dc0 \u0daf \u0dc3\u0db3\u0dc4\u0db1\u0dca\u0dba. \u0db8\u0dd9\u0dba \u0db4\u0dd4\u0daf\u0dca\u0d9c\u0dbd\u0dba\u0dd2\u0db1\u0dca 60 \u0daf\u0dd9\u0db1\u0dd9\u0d9a\u0dd4\u0da7 \u0db4\u0db8\u0dab\u0d9a\u0dca \u0d9c\u0db8\u0db1\u0dca \u0d9a\u0dc5 \u0dc4\u0dd0\u0d9a\u0dd2 \u0dba\u0dcf\u0dad\u0dca\u200d\u0dbb\u0dcf\u0dc0\u0d9a\u0dca \u0dc0\u0dd4\u0dc0 \u0daf \u0d91\u0dc4\u0dd2 \u0db4\u0dca\u200d\u0dbb\u0db8\u0dcf\u0dab\u0dba \u0d89\u0d9a\u0dca\u0db8\u0dc0\u0dcf \u0db8\u0d9c\u0dd3\u0db1\u0dca \u0d9c\u0db8\u0db1\u0dca \u0d9a\u0dbb \u0d87\u0dad\u0dd0\u0dba\u0dd2 \u0dc0\u0dcf\u0dbb\u0dca\u0dad\u0dcf \u0dc0\u0dda.\n\u00a0\n\u0d85\u0db1\u0dad\u0dd4\u0dbb \u0dc3\u0dd2\u0daf\u0dd4\u0dc0\u0db1 \u0d85\u0dc0\u0dc3\u0dca\u0dae\u0dcf\u0dc0\u0dda \u0d91\u0db8 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0daf\u0dd0\u0da9\u0dd2 \u0dc3\u0dd4\u0dc5\u0d9f\u0d9a\u0dca \u0db4\u0dd0\u0dc0\u0dad\u0dd2 \u0db6\u0dc0 \u0daf \u0dc3\u0db3\u0dc4\u0db1\u0dca \u0dc0\u0dda\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0db8\u0dd4\u0db1\u0dca\u0daf\u0dbd\u0db8 \u0d9a\u0dc5\u0db4\u0dd4\u0dc0\u0dda, \u0db0\u0dd3\u0dc0\u0dbb \u0d9a\u0da7\u0dba\u0dd4\u0dad\u0dd4 \u0dc3\u0db3\u0dc4\u0dcf \u0d91\u0dc5\u0dcf \u0dad\u0dd2\u0db6\u0dd6 \u0db1\u0dd3\u0dad\u0dd2\u0dc0\u0dd2\u0dbb\u0ddd\u0db0\u0dd3 \u0dad\u0d82\u0d9c\u0dd4\u0dc3\u0dca \u0daf\u0dd0\u0dbd\u0dca \u0d9a\u0da7\u0dca\u0da7\u0dbd \u0db4\u0dc4\u0d9a\u0dca, \u0db0\u0dd3\u0dc0\u0dbb \u0dc4\u0dcf \u0da2\u0dbd\u0da2\n\u0dc3\u0db8\u0dca\u0db4\u0dad\u0dca \u0daf\u0dd9\u0db4\u0dcf\u0dbb\u0dca\u0dad\u0dd4\u0db8\u0dda\u0db1\u0dca\u0dad\u0dd4\u0dc0\u0dda \u0db4\u0dd4\u0dad\u0dca\u0dad\u0dbd\u0db8 \u0d9a\u0dcf\u0dbb\u0dca\u0dba\u0dcf\u0dbd\u0dba \u0db8\u0d9f\u0dd2\u0db1\u0dca \u0d89\u0d9a\u0dd4\u0dad\u0dca\u0daf\u0dcf \u0dc4\u0dc0\u0dc3 \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd9\u0db1 \u0d87\u0dad. \u0dbd\u0d9a\u0dca\u0dc2 \u0dad\u0dd4\u0db1\u0d9a\u0da7 \u0d86\u0dc3\u0db1\u0dca\u0db1 \u0dc0\u0da7\u0dd2\u0db1\u0dcf\u0d9a\u0db8\u0d9a\u0dd2\u0db1\u0dca \u0dba\u0dd4\u0dad\u0dd4, \u0db8\u0dd9\u0db8 \u0daf\u0dd0\u0dbd\u0dca\u0dc0\u0dbd \u0dc4\u0dd2\u0db8\u0dd2\u0d9a\u0dcf\u0dbb \u0db0\u0dd3\u0dc0\u0dbb\u0dba\u0db1\u0dca \u0d91\u0db8 \u0d85\u0dc0\u0dc3\u0dca\u0dae\u0dcf\u0dc0\u0dda \u0d91\u0dc4\u0dd2 \u0dc3\u0dd2\u0da7 \u0db1\u0dd0\u0dad. \u0db8\u0dda \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd0\u0db1\u0dd3\u0db8 \u0db4\u0dd2\u0dc5\u0dd2\u0db6\u0db3 \u0d85\u0daf\u0dc4\u0dc3\u0dca \u0daf\u0dd0\u0d9a\u0dca\u0dc0\u0dd6 \u0dc3\u0dc4\u0d9a\u0dcf\u0dbb \u0db0\u0dd3\u0dc0\u0dbb \u0d85\u0db0\u0dca\u200d\u0dba\u0d9a\u0dca\u0dc2 \u0dc3\u0dbb\u0dad\u0dca \u0da0\u0db1\u0dca\u0daf\u0dca\u200d\u0dbb\u0db1\u0dcf\u0dba\u0d9a \u0db8\u0dc4\u0dad\u0dcf \u0db4\u0dd0\u0dc0\u0dc3\u0dd4\u0dc0\u0dda, \u0dad\u0d82\u0d9c\u0dd4\u0dc3\u0dca \u0daf\u0dd0\u0dbd\u0dca \u0db8\u0d9c\u0dd2\u0db1\u0dca \u0d9a\u0dc5\u0db4\u0dd4 \u0db4\u0dbb\u0dd2\u0dc3\u0dbb \u0db4\u0daf\u0dca\u0db0\u0dad\u0dd2\u0dba\u0da7\u0dad\u0dca, \u0db8\u0dc3\u0dd4\u0db1\u0dca\u0da7\u0dad\u0dca, \u0dc0\u0dd2\u0dc1\u0dcf\u0dbd \u0dc4\u0dcf\u0db1\u0dd2\u0dba\u0d9a\u0dca \u0dc3\u0dd2\u0daf\u0dd4\u0dc0\u0db1 \u0db6\u0dc0\u0dba.\n\u0db8\u0dda \u0db1\u0dd2\u0dc3\u0dcf 1996 \u0d85\u0d82\u0d9a \u0daf\u0dd9\u0d9a \u0daf\u0dbb\u0db1 \u0db0\u0dd3\u0dc0\u0dbb \u0db4\u0db1\u0dad\u0dd2\u0db1\u0dca, \u0dad\u0d82\u0d9c\u0dd4\u0dc3\u0dca \u0daf\u0dd0\u0dbd\u0dca \u0db7\u0dcf\u0dc0\u0dd2\u0dad\u0dba, \u0dc3\u0db1\u0dca\u0dad\u0d9a\u0dba\u0dda \u0dad\u0db6\u0dcf \u0d9c\u0dd0\u0db1\u0dd3\u0db8 \u0dc3\u0dc4 \u0d85\u0dbd\u0dd9\u0dc0\u0dd2\u0dba \u0dc3\u0db4\u0dd4\u0dbb\u0dcf \u0dad\u0dc4\u0db1\u0db8\u0dca \u0d9a\u0ddc\u0da7\u0d87\u0dad\u0dd2 \u0db6\u0dc0 \u0dba. \u0db8\u0dd9\u0db8 \u0daf\u0dd0\u0dbd\u0dca \u0d9a\u0da7\u0dca\u0da7\u0dbd \u0d8b\u0dc3\u0dcf\u0dc0\u0dd2\u0dba\u0da7 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0ddc\u0da7 \u0dc0\u0dd2\u0db1\u0dcf\u0dc1 \u0d9a\u0dd2\u0dbb\u0dd3\u0db8\u0da7 \u0db1\u0dd2\u0dba\u0db8\u0dd2\u0dad\u0dba. \u0db4\u0dd4\u0dad\u0dca\u0dad\u0dbd\u0db8 \u0dc3\u0dc4\u0d9a\u0dcf\u0dbb \u0db0\u0dd3\u0dc0\u0dbb \u0d85\u0db0\u0dca\u200d\u0dba\u0d9a\u0dca\u0dc2 \u0dc3\u0dbb\u0dad\u0dca \u0da0\u0db1\u0dca\u0daf\u0dca\u200d\u0dbb\u0db1\u0dcf\u0dba\u0d9a \u0db8\u0dc4\u0dad\u0dcf\u0d9c\u0dda \u0db8\u0dd9\u0dc4\u0dd9\u0dba\u0dc0\u0dd3\u0db8\u0dd9\u0db1\u0dca, \u0dc3\u0d82\u0dc0\u0dbb\u0dca\u0db0\u0db1 \u0db1\u0dd2\u0dbd\u0db0\u0dcf\u0dbb\u0dd3 \u0dc3\u0dd4\u0dc3\u0db1\u0dca\u0dad \u0db4\u0dd9\u0dbb\u0dda\u0dbb\u0dcf, \u0db8\u0d82\u0d9c\u0dbd\u0d91\u0dc5\u0dd2\u0dba \u0db0\u0dd3\u0dc0\u0dbb \u0db1\u0dd2\u0dbd\u0db0\u0dcf\u0dbb\u0dd3 \u0dad\u0dcf\u0dbb\u0d9a \u0db1\u0daf\u0dd3\u0dc1\u0dcf\u0db1\u0dca \u0db8\u0dc4\u0dad\u0dca\u0dc0\u0dbb\u0dd4\u0db1\u0dca \u0dc0\u0dd0\u0da7\u0dbd\u0dd3\u0db8 \u0dc3\u0dd2\u0daf\u0dd4 \u0d9a\u0ddc\u0da7 \u0d87\u0dad.\n\u0dc3\u0da7\u0dc4\u0db1 \u0dc4\u0dcf \u0da1\u0dcf\u0dba\u0dcf\u0dbb\u0dd6\u0db4\u0dba- \u0d9a\u0dbd\u0dca\u0db4\u0dd2\u0da7\u0dd2\u0dba \u0dc3\u0db8\u0dd6\u0dc4\n\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0dbd\u0ddd\u0d9a \u0db4\u0dbb\u0dd2\u0dc3\u0dbb \u0daf\u0dd2\u0db1\u0da7 \u0dc3\u0db8\u0d9c\u0dcf\u0db8\u0dd3\u0dc0 \u0db8\u0dd4\u0dbd\u0da7\u0dd2\u0dba\u0db1 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dbd\u0dcf\u0db4\u0dba\u0dda \u0db4\u0dcf\u0dc3\u0dbd\u0dca\u0dc0\u0dbd \u0dc0\u0dd2\u0dc0\u0dd2\u0db0 \u0dc0\u0dd0\u0da9\u0dc3\u0da7\u0dc4\u0db1\u0dca \u0dbb\u0dd0\u0dc3\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb \u0dad\u0dd2\u0db6\u0dd2\u0dab\u0dd2. \u0d91\u0daf\u0dd2\u0db1 \u0db8\u0dcf\u0dbb/\u0db8\u0dd3\u0db4\u0dcf\u0dc0\u0dd2\u0da7 \u0d9a\u0db1\u0dd2\u0dc2\u0dca\u0da8 \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0dc0\u0dd2\u0daf\u0dd4\u0dc4\u0dbd\u0dca\u0db4\u0dad\u0dd2\u0dad\u0dd4\u0db8\u0dcf \u0d87\u0dad\u0dd4\u0dc5\u0dd4 \u0d86\u0da0\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba \u0dc4\u0dcf \u0dc1\u0dd2\u0dc2\u0dca\u200d\u0dba \u0dc1\u0dd2\u0dc2\u0dca\u200d\u0dba\u0dcf\u0dc0\u0db1\u0dca\u0d9c\u0dda \u0dc3\u0dc4\u0db7\u0dcf\u0d9c\u0dd3\u0dad\u0dca\u0dc0\u0dba\u0dd9\u0db1\u0dca \u0dbb\u0dd4\u0d9a\u0dca \u0dbb\u0ddd\u0db4\u0dab \u0dc0\u0dd0\u0da9\u0dc3\u0da7\u0dc4\u0db1\u0d9a\u0dca \u0db8\u0dd9\u0db1\u0dca\u0db8 \u0db4\u0dbb\u0dd2\u0dc3\u0dbb \u0d9a\u0db8\u0dd2\u0da7\u0dd4\u0dc0 \u0dc0\u0dd2\u0dc3\u0dd2\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0d82\u0dc0\u0dcf \u0dad\u0dd2\u0db6\u0dd6 \u0db4\u0ddd\u0dc3\u0dca\u0da7\u0dbb\u0dca \u0db4\u0dca\u200d\u0dbb\u0daf\u0dbb\u0dca\u0dc1\u0dab\u0dba\u0d9a\u0dca\u0daf \u0d87\u0dad\u0dd4\u0dc5\u0dd4 \u0db4\u0dbb\u0dd2\u0dc3\u0dbb \u0dc0\u0dd0\u0da9\u0dc3\u0da7\u0dc4\u0db1\u0dca \u0d9a\u0dd2\u0dc4\u0dd2\u0db4\u0dba\u0d9a\u0dca \u0db4\u0dd0\u0dc0\u0dd0\u0dad\u0dd2 \u0d85\u0dba\u0dd4\u0dbb\u0dd4. \u0dc0\u0dd2\u0daf\u0dd4\u0dc4\u0dbd\u0dca\u0db4\u0dad\u0dd2 \u0db8\u0dc4\u0dd2\u0db1\u0dca\u0daf \u0db8\u0ddc\u0dc4\u0ddc\u0da7\u0dca\u0da7\u0dd2 \u0db8\u0dc4\u0dad\u0dcf \u0dc3\u0dc4 \u0db4\u0dbb\u0dd2\u0dc3\u0dbb \u0d9a\u0db8\u0dd2\u0da7\u0dd4 \u0db7\u0dcf\u0dbb \u0d86\u0da0\u0dcf\u0dbb\u0dd2\u0db1\u0dd3 \u0da9\u0dd3.\u0da0\u0db8\u0dca\u0db4\u0dcf \u0db8\u0dc4\u0dad\u0dca\u0db8\u0dd2\u0dba \u0d87\u0dad\u0dd4\u0dc5\u0dd4 \u0d86\u0da0\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba \u0dc0\u0dd2\u0dc3\u0dd2\u0db1\u0dca \u0d91\u0db8 \u0dc0\u0dd0\u0da9\u0dc3\u0da7\u0dc4\u0db1 \u0dc3\u0d82\u0dc0\u0dd2\u0db0\u0dcf\u0db1 \u0d9a\u0dbb \u0dad\u0dd2\u0db6\u0dd4\u0dab\u0dd2.\n\u0da1\u0dcf\u0dba\u0dcf\u0dbb\u0dd6\u0db4\u0dba - \u0daf\u0dd9\u0dba\u0dd2\u0dba\u0db1\u0dca\u0daf\u0dbb \u0dc3\u0db8\u0dd6\u0dc4. \u0dad\u0db8\u0dbb\u0dc3\u0dd2\u0dbb\u0dd2 \u0dc0\u0dd2\u0da2\u0dda\u0dc3\u0dda\u0d9a\u0dbb\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0d87\u0da7\u0db4\u0dbd\u0dca \u0d9a\u0dc5\u0dd4\u0dc0\u0dbb\n\u0d9a\u0dd2\u0dc3\u0dd2\u0dc0\u0d9a\u0dca \u0db1\u0ddc\u0db4\u0dd9\u0db1\u0dd9\u0db1 \u0daf\u0dd0\u0da9\u0dd2 \u0d85\u0db3\u0dd4\u0dbb.\n\u0dc4\u0dd3\u0dbd\u0dca \u0db4\u0dd2\u0dc4\u0db8\u0db1\n\u0d8b\u0daf\u0dba\u0da7 \u0dc3\u0d9a\u0dc3\u0dca\u0d9a\u0dbb\u0db1 \u0d86\u0dc4\u0dcf\u0dbb\u0dba.\n\u0d9c\u0ddc\u0db8\u0dc3\u0dca\u0d9a\u0da9\u0dba\n\u0d9c\u0dc0\u0dba\u0d9a\u0dd4 \u0db8\u0dc3\u0dca \u0d9a\u0dd2\u0dbb\u0dd3\u0db8\u0dda\u0daf\u0dd3 \u0db6\u0dd2\u0db8\u0da7 \u0d91\u0dbd\u0db1 \u0dbb\u0dd9\u0daf\u0dca\u0daf.\n\u0dc4\u0db8\u0dc3\u0dca \u0d9a\u0ddd\u0dab\u0db8\n\u0db8\u0dcf\u0dc3 \u0dc4\u0dba\u0d9a\u0dca \u0dad\u0dd2\u0dc3\u0dca\u0dc3\u0dda \u0d85\u0db3\u0dd2\u0db1 \u0d85\u0db8\u0dd4\u0da9\u0dba \u0dc4\u0ddd \u0daf\u0dd2\u0dba\u0dbb\u0dd9\u0daf\u0dca\u0daf. \u0dc4\u0dba \u0db8\u0dc3\u0d9a\u0dca \u0db4\u0dcf\u0dc0\u0dd2\u0da0\u0dca\u0da0\u0dd2 \u0d9a\u0dc5 \u0dc0\u0dd2\u0da7 \u0db8\u0dd9\u0dba\u0da7 \u0dc4\u0db8\u0dc3\u0dca\u0d9a\u0da9 \u0dba\u0dba\u0dd2\u0daf \u0d9a\u0dd2\u0dba\u0dad\u0dd2.\n\u0d85\u0da9\u0dba\u0dcf\u0dbd\u0db8\n\u0d9a\u0dbb\u0dad\u0dca\u0dad\u0dba\u0d9a \u0dbb\u0ddd\u0daf \u0d9a\u0dd0\u0dbb\u0d9a\u0dd3\u0db8 \u0db1\u0dd0\u0dc0\u0dd0\u0dad\u0dca\u0dc0\u0dd3\u0db8\u0da7 \u0dbb\u0ddd\u0daf\u0dba\u0dda \u0db6\u0dd2\u0db8\u0da7 \u0dc4\u0dd2\u0dbb\u0d9a\u0dbb\u0db1 \u0d9a\u0ddc\u0da7 \u0d9a\u0dd1\u0dbd\u0dca\u0dbd, \u0d85\u0da9\u0dba\u0dcf\u0dbd\u0db8 \u0dad\u0dd0\u0db6\u0dd3\u0db8\u0dd9\u0db1\u0dca \u0db4\u0dc3\u0dd4 \u0dbb\u0ddd\u0daf \u0d9a\u0dd0\u0dbb\u0d9a\u0dd9\u0db1\u0dca\u0db1\u0dda \u0db1\u0dd0\u0dad.\n\u0d85\u0da9\u0db8\u0dcf\u0db1\u0dba\n\u2018\u0dc3\u0dd0\u0d9a \u0dc3\u0dc4\u0dd2\u0dad \u0db6\u0dc0\u2019 \u0db8\u0dd9\u0dba\u0dd2\u0db1\u0dca \u0d9a\u0dd2\u0dba\u0dd0\u0dc0\u0dda. \u0d94\u0dc4\u0dd4\u0d9c\u0dda \u0d85\u0daf \u0db4\u0dd0\u0db8\u0dd2\u0dab\u0dd3\u0db8 \u2018\u0d85\u0da9\u0db8\u0dcf\u0db1\u0dba\u0dd2\u2019 \u0dba\u0db1\u0dd4\u0dc0\u0dd9\u0db1\u0dca \u0db8\u0dda \u0dc0\u0da0\u0db1\u0dba \u0dba\u0dd9\u0daf\u0dda.\n\u0dc4\u0dd9\u0db8\u0dca\u0db6\u0dad\u0dca\u0dc0\u0dd3\u0db8\n\u0d85\u0dc3\u0dd3\u0db8\u0dd2\u0dad \u0dbd\u0dd9\u0dc3 \u0dc0\u0dd9\u0dc4\u0dd9\u0dc3\u0da7 \u0db4\u0dad\u0dca\u0dc0\u0dd3\u0db8. \u0dad\u0dc0\u0dad\u0dca \u0dc0\u0dd0\u0da9 \u0db1\u0ddc\u0d9a\u0dc5\u0dc4\u0dd0\u0d9a\u0dd2 \u0dad\u0dbb\u0db8\u0da7 \u0d87\u0d9f \u0dc0\u0dd9\u0dc4\u0dd9\u0dc3\u0da7 \u0db4\u0dad\u0dca\u0dc0\u0dd3\u0db8.\n\u0db1\u0dd2\u0dc3\u0dca\u0dc3\u0db9\u0dd4\u0dc0\n\u0d85\u0dc0\u0dd2\u0dc0\u0dcf\u0dc4\u0d9a\u0dc0 \u0dc3\u0dd2\u0da7\u0dd3\u0db8. \u0db6\u0dca\u200d\u0dbb\u0dc4\u0dca\u0db8\u0da0\u0dcf\u0dbb\u0dd3 \u0dc0\u0dd3\u0db8.\n\u0d8b\u0dbb\u0dd4\u0da7\u0dca\u0da7\u0dd4 \u0d87\u0dbd\u0dca\u0dbd\u0dd3\u0db8\n\u0dc3\u0dd0\u0dbb \u0d9a\u0dd2\u0dbb\u0dd3\u0db8, \u0dad\u0dbb\u0dca\u0da2\u0db1\u0dba \u0d9a\u0dd2\u0dbb\u0dd3\u0db8 \u0dba\u0db1 \u0dad\u0dda\u0dbb\u0dd4\u0db8 \u0d87\u0dad\u0dd2 \u0dc0\u0da0\u0db1\u0dba\u0d9a\u0dd2.\n\u0db8\u0dd4\u0d9c\u0dba\n\u0db4\u0dd0\u0dc3\u0dd4\u0dab\u0dd4 \u0db4\u0ddc\u0dbd\u0dca\u0d9c\u0ddc\u0da9\u0dd2\u0dba\u0d9a \u0d9a\u0da7\u0dd4\u0dc0 \u0d9c\u0dd9\u0db1 \u0d87\u0dc4\u0dd2 \u0db4\u0dd0\u0dad\u0dca\u0dad\u0dd9\u0db1\u0dca \u0d85\u0d9f\u0dbd\u0dca \u0dad\u0dd4\u0db1\u0d9a \u0db4\u0db8\u0dab \u0dc0\u0dd2\u0dc1\u0dca\u0d9a\u0db8\u0dca\u0db7\u0dba \u0d87\u0dad\u0dd2 \u0dc3\u0dd2\u0daf\u0dd4\u0dbb\u0d9a\u0dca \u0dc3\u0dcf\u0daf\u0dcf \u0d9c\u0dd9\u0db1 \u0d91\u0dba \u0db4\u0dd2\u0dbb\u0dd2\u0dc3\u0dd4\u0daf\u0dd4 \u0d9a\u0dbb\u0d9c\u0dd9\u0db1 \u0daf\u0dd9\u0db1\u0dd4\u0db1\u0dca\u0d9c\u0dd9\u0db1\u0dca \u0d9a\u0dd2\u0dbb\u0dd2 \u0daf\u0dd9\u0dc0\u0dd3\u0db8\u0da7 \u0dba\u0ddc\u0daf\u0dcf\u0d9c\u0db1\u0dd3. \u0db8\u0dda \u0db4\u0ddc\u0dbd\u0dca\u0d9a\u0da7\u0dd4 \u0db7\u0dcf\u0da2\u0db1\u0dba\u0da7 \u201c\u0db8\u0dd4\u0d9c\u0dba\u201d \u0dba\u0dba\u0dd2 \u0d9a\u0dd2\u0dba\u0dad\u0dd2.\n\u0db4\u0dd2\u0da7\u0dbd\u0dd1\u0db8\n\u0db1\u0ddc\u0d9c\u0dd0\u0dc5\u0db4\u0dd9\u0db1 \u0dc0\u0dd2\u0dc0\u0dcf\u0dc4\u0dba\u0d9a\u0dca \u0dc0\u0dd0\u0db1\u0dd2 \u0d9a\u0da7\u0dba\u0dd4\u0dad\u0dca\u0dad\u0d9a\u0daf\u0dd3 \u0dc0\u0dd2\u0dc0\u0dcf\u0dc4\u0dba\u0da7 \u0db4\u0dd9\u0dbb \u0db6\u0db9\u0dc3\u0dbb \u0d9a\u0da9\u0dcf\u0d9c\u0dd0\u0db1\u0dd3\u0db8 \u0dc0\u0dd0\u0db1\u0dd2 \u0dc0\u0dbb\u0daf\u0d9a\u0dca \u0dad\u0dc4\u0dc0\u0dd4\u0dbb\u0dd4\u0dc0\u0dd6 \u0dc0\u0dd2\u0da7 \u0db4\u0dc0\u0dd4\u0dbd\u0dd9\u0db1\u0dca \u0db4\u0dd2\u0da7\u0db8\u0d82 \u0d9a\u0dd2\u0dbb\u0dd3\u0db8.\n\u0d85\u0d9c\u0dd4\u0db4\u0dd2\u0dbd\u0dca \u0d85\u0dc3\u0dca\u0dc3\u0dda \u0dba\u0dcf\u0db8\n\u0dad\u0db8\u0db1\u0dca\u0d9c\u0dda \u0d9a\u0dd4\u0dbd\u0dba\u0da7, \u0db4\u0dbb\u0db4\u0dd4\u0dbb\u0da7, \u0dc0\u0d82\u0dc1\u0dc0\u0dad\u0dca \u0db6\u0dc0\u0da7 \u0db1\u0ddc\u0d9c\u0dd0\u0dc5\u0db4\u0dd9\u0db1 \u0db4\u0dc4\u0dad\u0dca \u0dba\u0dba\u0dd2 \u0dc3\u0db8\u0dca\u0db8\u0dad \u0dad\u0dd0\u0db1\u0dca\u0dc0\u0dbd\u0da7 \u0dba\u0dcf\u0db8 \u0dc3\u0dc4 \u0d91\u0db6\u0db3\u0dd4 \u0d85\u0dba \u0d87\u0dc3\u0dd4\u0dbb\u0dd4 \u0d9a\u0dd2\u0dbb\u0dd3\u0db8.\n\u0d86\u0dad\u0d9a\u0dca\u0db4\u0dcf\u0dad\u0d9a\u0dca \u0db1\u0dd0\u0dad\u0dd2 \u0d85\u0dba\n\u0dc3\u0db8\u0dc4\u0dbb\u0dc0\u0dd2\u0da7 \u0db1\u0dd2\u0dc3\u0dd2 \u0db8\u0dc0\u0dd4\u0db4\u0dd2\u0dba \u0db4\u0dbb\u0db4\u0dd4\u0dbb\u0d9a\u0dca \u0db1\u0dd0\u0dad\u0dd2 \u0d85\u0d9a\u0dca\u0db8\u0dd4\u0dbd\u0dca \u0dc3\u0dd2\u0db3\u0dd3\u0d9c\u0dd2\u0dba \u0d89\u0db6\u0dcf\u0d9c\u0dcf\u0dad\u0dda \u0dc3\u0dd2\u0da7\u0dd2\u0db1 \u0d85\u0dba.\n\u0d85\u0dad\u0db4\u0dbd\u0dca\u0dbd\u0dd9\u0db1\u0dca \u0dc0\u0dd0\u0da7\u0dd4\u0dab \u0d85\u0dba\n\u0d85\u0dc4\u0db9\u0dd4 \u0dc3\u0dd2\u0daf\u0dd4\u0dc0\u0dd3\u0db8\u0dca\u0dc0\u0dbd\u0dd2\u0db1\u0dca \u0dc4\u0dbb\u0dd2\u0dc4\u0dd0\u0da7\u0dd2 \u0db4\u0dd2\u0dba\u0d9a\u0dd4 \u0db1\u0dd0\u0dad\u0dd2\u0dc0 \u0db4\u0dbb\u0db4\u0dd4\u0dbb\u0d9a\u0dca \u0db1\u0dd0\u0dad\u0dd2\u0dc0 \u0d8b\u0db4\u0daf\u0dd2\u0db1 \u0d85\u0dba \u0db8\u0dda \u0db1\u0db8\u0dd2\u0db1\u0dca \u0dc4\u0dd0\u0db3\u0dd2\u0db1\u0dca\u0dc0\u0dd9\u0dba\u0dd2. \u0d85\u0dc0\u0da2\u0dcf\u0dad\u0d9a \u0dbd\u0dd9\u0dc3 \u0d9c\u0dd0\u0db1\u0dd9\u0db1\u0dca\u0db1\u0dda \u0db8\u0dd9\u0dc0\u0dd0\u0db1\u0dd2 \u0d85\u0dba\u0dba\u0dd2.\n\u0dc4\u0dd2\u0dad\u0dca\u0dbd\u0dd1\u0db8\n\u0d86\u0daf\u0dbb\u0dba\u0d9a\u0dca, \u0db6\u0dd0\u0db3\u0dd3\u0db8\u0d9a\u0dca, \u0dbd\u0dd9\u0db1\u0dca\u0d9c\u0dad\u0dd4\u0d9a\u0db8\u0d9a\u0dca \u0d87\u0dad\u0dd2\u0dc0\u0dd3\u0db8.\n\u0db4\u0dcf\u0dad\u0dbb\u0dcf\u0dc3\u0dba\n\u0d8b\u0daf\u0dba \u0d86\u0dc4\u0dcf\u0dbb\u0dba, \u0dc4\u0dd3\u0dbd, \u0dc4\u0dd3\u0dbd\u0dca\u0daf\u0dcf\u0db1\u0dba.\n\u0db4\u0d9c\u0ddd\u0daf\u0dd2\u0dba\n\u0dbb\u0dad\u0dca\u0dbb\u0db1\u0dca \u0dc4\u0ddd \u0dbb\u0db1\u0dca\u0db7\u0dcf\u0dab\u0dca\u0da9 \u0d9a\u0dd2\u0dbb\u0db1 \u0dad\u0dbb\u0dcf\u0daf\u0dd2\u0dba.\n\u0d9a\u0dd0\u0da7\u0dc0\u0dc5\n\u0dc0\u0dd0\u0dc0\u0da7 \u0daf\u0dd2\u0dba \u0db6\u0dd3\u0db8\u0da7 \u0d91\u0db1 \u0dc3\u0dad\u0dd4\u0db1\u0dca \u0d9a\u0ddc\u0da7\u0dd4\u0d9a\u0dbb \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0dc0\u0dd0\u0dc0 \u0db4\u0dcf\u0db8\u0dad\u0dca\u0dad\u0dda \u0dc4\u0daf\u0db1 \u0dc0\u0dc5 \u0db8\u0dd9\u0db1\u0db8\u0dd2\u0db1\u0dca \u0dc4\u0dd0\u0db3\u0dd2\u0db1\u0dca\u0dc0\u0dda. \u0db8\u0dd9\u0db8 \u0d9a\u0dd0\u0da7\u0dc0\u0dbd\u0da7 \u201c\u0d9a\u0ddc\u0da7\u0dd4\u0d85\u0dad\u0dca\u0dad\u201d \u0dba\u0dba\u0dd2 \u0daf \u0d9a\u0dd2\u0dba\u0dad\u0dd2.\n\u0dbb\u0dcf\u0dc0\u0dab\u0dcf \u0d9a\u0da7\u0dd4\u0dc0\n\u0dc4\u0dd0\u0dbd\u0dd2\u0dc0\u0dc5\u0d82\u0dc0\u0dbd \u0d87\u0dbd\u0dd3\u0db4\u0dc0\u0dad\u0dca\u0db1\u0dcf \u0daf\u0d82\u0d9a\u0dd4\u0da9 \u0dc0\u0dd0\u0db1\u0dd2 \u0daf\u0dda \u0dc3\u0dd6\u0dbb\u0dcf \u0d89\u0dc0\u0dad\u0dca\u0d9a\u0dd2\u0dbb\u0dd3\u0db8\u0da7 \u0dba\u0ddc\u0daf\u0dcf\u0d9c\u0db1\u0dca\u0db1\u0dcf \u0dc3\u0dd2\u0db4\u0dca\u0db4\u0dd2\u0d9a\u0da7\u0dd4\u0dc0\u0da7 \u0db8\u0dda\u0db1\u0db8 \u0dba\u0dd9\u0daf\u0dda.\n\u0d9a\u0db8\u0dca\u0db6\u0dc3\u0dca \u0d9a\u0dd2\u0dbb\u0dd3\u0db8\n\u0db1\u0dd0\u0dad\u0dd2\u0d9a\u0dd2\u0dbb\u0dd3\u0db8, \u0dc0\u0dd2\u0db1\u0dcf\u0dc1 \u0d9a\u0dd2\u0dbb\u0dd3\u0db8, \u0db8\u0dbb\u0dcf\u0daf\u0dd0\u0db8\u0dd3\u0db8, \u0daf\u0dac\u0dd4\u0dc0\u0db8\u0dca \u0d9a\u0dd2\u0dbb\u0dd3\u0db8 \u0dba\u0db1 \u0dad\u0dda\u0dbb\u0dd4\u0db8\u0dca \u0d87\u0dad\u0dd2 \u0dba\u0dd9\u0daf\u0dd4\u0db8\u0d9a\u0dd2.\n\u0dc0\u0dcf\u0dc0\u0dcf \u0d9c\u0dd0\u0db1\u0dd3\u0db8\n\u0d9a\u0dd2\u0dc3\u0dd2\u0dba\u0db8\u0dca \u0dc3\u0d82\u0dc0\u0dda\u0daf\u0dd3 \u0dc3\u0dd2\u0daf\u0dca\u0db0\u0dd2\u0dba\u0d9a\u0daf\u0dd3 \u0dc4\u0dd2\u0dad \u0db4\u0dcf\u0dbd\u0db1\u0dba \u0d9a\u0dbb\u0d9c\u0dd0\u0db1\u0dd3\u0db8, \u0dc4\u0dd2\u0dad \u0dc4\u0daf\u0dcf\u0d9c\u0dd0\u0db1\u0dd3\u0db8, \u0daf\u0dbb\u0dcf\u0d9c\u0dd0\u0db1\u0dd3\u0db8 \u0dba\u0db1 \u0dad\u0dda\u0dbb\u0dd4\u0db8\u0dca \u0d87\u0dad\u0dd2 \u0dba\u0dd9\u0daf\u0dd4\u0db8\u0d9a\u0dd2.\n\u0dc0\u0d82\u0d9c\u0dd2\u0dba\n\u0dba\u0db8\u0dca \u0dba\u0dd4\u0d9c\u0dba\u0d9a\u0dca, \u0db1\u0dd2\u0dc1\u0dca\u0da0\u0dd2\u0dad \u0d9a\u0dcf\u0dbd\u0db4\u0dbb\u0dcf\u0dc3\u0dba\u0d9a\u0dca \u0db8\u0dd9\u0db8 \u0dc0\u0da0\u0db1\u0dba\u0dd9\u0db1\u0dca \u0d85\u0dbb\u0dca\u0dae\u0dc0\u0dad\u0dca \u0dc0\u0dda.\n\u0dad\u0dd2\u0dc3\u0dca\u0dc3 \u0daf\u0dd9\u0dc0\u0dda\u0dbd\n\u0dc4\u0dd0\u0db8 \u0dad\u0dd2\u0dc3\u0dca\u0dc3\u0dda\u0db8 - \u0db1\u0dd2\u0dbb\u0dad\u0dd4\u0dbb\u0dd4\u0dc0\u0db8 \u0daf\u0dd9\u0dc0\u0dda\u0dbd \u0dba\u0db1\u0dd4 \u0d8b\u0daf\u0dba \u0dc4\u0dc0\u0dc3\u0dba.\n\u0dc3\u0dda\u0dbb\u0dbd\n\u0dc0\u0dd0\u0dc0\u0d9a \u0dc3\u0dca\u0dc0\u0db7\u0dcf\u0dc0\u0dba\u0dd9\u0db1\u0dca \u0dc4\u0dd0\u0daf\u0dd9\u0db1 \u0d95\u0dbd\u0dd4, \u0db1\u0dd9\u0dc5\u0dd4\u0db8\u0dca, \u0d9a\u0dd9\u0d9a\u0da7\u0dd2\u0dba \u0d86\u0daf\u0dd2\u0dba\u0dda \u0d85\u0dbd. \u0db8\u0dd9\u0db8 \u0d85\u0dbd \u0dc0\u0dbb\u0dca\u0d9c \u0d86\u0dc4\u0dcf\u0dbb\u0dba\u0da7\u0daf \u0d9c\u0db1\u0dd3.\n\u0d85\u0dc3\u0db8\u0da2\u0dca\u0da2\u0dcf\u0dad\u0dd2\u0dba\u0dcf\n\u0da2\u0dcf\u0dad\u0dd2\u0dba\u0dd9\u0db1\u0dca \u0d85\u0dc3\u0db8\u0dad\u0dca \u0dc0\u0dd6 \u0dad\u0dd0\u0db1\u0dd0\u0dad\u0dca\u0dad\u0dcf. \u0d91\u0db1\u0db8\u0dca \u0db1\u0dd2\u0dc1\u0dca\u0da0\u0dd2\u0dad \u0db4\u0dd2\u0dba\u0d9a\u0dd4 \u0db1\u0dd0\u0dad\u0dd2 \u0d91\u0d9a\u0dcf. \u0dc0\u0db8\u0dca\u0db6\u0dd2\u0d9c\u0dda \u0db4\u0dd4\u0dad\u0dcf \u0dba\u0dd0\u0dba\u0dd2 \u0d9a\u0dd2\u0dba\u0db8\u0dd2\u0db1\u0dca \u0db6\u0dd0\u0dab \u0dc0\u0daf\u0dd2\u0db1\u0dca\u0db1\u0dda \u0db8\u0ddc\u0dc4\u0dd4\u0da7\u0dba. \u0d85\u0dc0\u0da2\u0dcf\u0dad\u0d9a\u0dba\u0dcf \u0dbd\u0dd9\u0dc3\u0daf \u0db8\u0ddc\u0dc4\u0dd4 \u0dc4\u0db3\u0dd4\u0db1\u0dca\u0dc0\u0dba\u0dd2.\n\u0d89\u0dc3\u0dca\u0db1\u0d82 \u0dbd\u0dab\u0dd4\u0dc0\n\u0db4\u0dcf\u0dbd\u0db1\u0dba \u0db1\u0ddc\u0d9a\u0dc5 \u0dc4\u0dd0\u0d9a\u0dd2 \u0daf\u0da9\u0db6\u0dca\u0db6\u0dbb \u0d9c\u0dc0\u0dba\u0db1\u0dca \u0db4\u0dcf\u0dbd\u0db1\u0dba \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0d9c\u0dc0\u0dba\u0dcf\u0d9c\u0dda \u0d85\u0d82 \u0daf\u0dd9\u0d9a \u0db8\u0dd0\u0daf\u0dd2\u0dc0\u0db1 \u0dc3\u0dda \u0db6\u0db3\u0dd2\u0db1 \u0dbd\u0dab\u0dd4\u0dc0.\n\u0d89\u0dc3\u0dca\u0db1\u0db1\u0dca \u0dad\u0dd9\u0db8\u0db1\u0dc0\u0dcf\n\u0dc0\u0db4\u0dd4\u0dbb\u0db1 \u0dbd\u0daf \u0d9a\u0dd4\u0db9\u0dd4\u0dbb\u0dda \u0d9c\u0ddc\u0dba\u0db8 \u0d85\u0d9f\u0dbd\u0d9a\u0dca \u0db4\u0db8\u0dab \u0db8\u0dad\u0dd4 \u0dc0\u0dd6 \u0db4\u0dc3\u0dd4 \u0db4\u0dc5\u0db8\u0dd4\u0dc0\u0dbb\u0da7 \u0d9a\u0dd4\u0db9\u0dd4\u0dbb\u0dd4 \u0db6\u0dd2\u0db8 \u0dad\u0dd9\u0db8\u0dd3 \u0dba\u0db1\u0dca\u0db1\u0da7 \u0dc0\u0dad\u0dd4\u0dbb \u0db6\u0dd0\u0db3\u0dd3\u0db8. \u0d9a\u0dd4\u0db9\u0dd4\u0dbb\u0dda \u0dc0\u0dbd\u0dca \u0db4\u0dd0\u0dc5 \u0db8\u0dad\u0dd4\u0dc0\u0dd3\u0db8 \u0db4\u0dcf\u0dbd\u0db1\u0dba \u0d9a\u0dd2\u0dbb\u0dd3\u0db8 \u0db8\u0dd9\u0dc4\u0dd2 \u0d85\u0daf\u0dc4\u0dc3\u0dba\u0dd2.\n\u0dc4\u0dad\u0dca\u0dad\u0dd2\u0dba\n\u0db8\u0dd2\u0daf\u0dd4\u0dbd\u0dda \u0d89\u0daf\u0dd2\u0d9a\u0dbb \u0d87\u0dad\u0dd2 \u0dc0\u0dd3 \u0db6\u0dd2\u0dc3\u0dca\u0dc3\u0da7 \u0d8b\u0da9\u0dd2\u0db1\u0dca \u0dc0\u0dc4\u0dbd\u0d9a\u0dca \u0dc4\u0dd0\u0da7\u0dd2\u0dba\u0da7 \u0d9a\u0dc0\u0dcf\u0d9a\u0dcf\u0dbb\u0dc0 \u0db4\u0dd2\u0daf\u0dd4\u0dbb\u0dd4\u0dc0\u0dbd\u0dd2\u0db1\u0dca \u0dc4\u0daf\u0db1 \u0dc0\u0dc4\u0dbd \u0dc4\u0dad\u0dca\u0dad\u0dd2\u0dba \u0db1\u0db8\u0dd2\u0db1\u0dca \u0dc4\u0dd0\u0db3\u0dd2\u0db1\u0dca\u0dc0\u0dda. \u2018\u0dc4\u0dba\u0dd2\u0dba\u0dad\u0dca\u0dad\u0dd2\u0dba\u2019 \u0dba\u0db1 \u0dc0\u0da0\u0db1\u0dba \u0dc3\u0db8\u0d9f\u0daf \u0db8\u0dd9\u0dba \u0d91\u0d9a\u0dad\u0dd4\u0dc0\u0dd3 \u0d87\u0dad. \u0dc4\u0dba\u0dd2\u0dba\u0da7 \u0daf\u0dd9\u0db1 \u0dbb\u0dd0\u0d9a\u0dc0\u0dbb\u0dab\u0dba \u0dba\u0db1 \u0d85\u0daf\u0dc4\u0dc3 \u0db8\u0dd9\u0dc4\u0dd2\u0daf\u0dd3 \u0daf\u0dd0\u0d9a\u0dca\u0dc0\u0dda.\n\u0dc4\u0dd4\u0d82\u0d9c\u0dd2\u0dba\n\u0d89\u0dad\u0dcf\u0db8 \u0d9a\u0dd4\u0da9\u0dcf \u0d9c\u0ddc\u0dba\u0db8\u0dca \u0d9a\u0ddc\u0dc5\u0dba \u0db8\u0dd9\u0db1\u0db8\u0dd2\u0db1\u0dca \u0dc4\u0dd0\u0db3\u0dd2\u0db1\u0dca\u0dc0\u0dda. \u0db8\u0dd9\u0dba \u0dc0\u0da7\u0db8\u0dbd\u0dd4\u0dc0\u0da7\u0dad\u0dca \u0dc0\u0da9\u0dcf \u0d9a\u0dd4\u0da9\u0dcf\u0dba. \u0d9a\u0dd4\u0db9\u0dd4\u0dbb\u0dda \u0dad\u0dd0\u0db1\u0dd2\u0db1\u0dca \u0dad\u0dd0\u0db1 \u0dad\u0dd4\u0db1\u0dad\u0dd4\u0dc0\u0dbd \u0d9a\u0dd4\u0da9\u0dcf\u0dc0\u0da7 \u0d9c\u0ddc\u0da9 \u0d9c\u0dc3\u0db1 \u0d9c\u0ddc\u0dba\u0db8\u0dca \u0d9a\u0ddc\u0dc5\u0dba.\n\u0dad\u0dd4\u0db1\u0dad\u0dca\u0dad\n\u0d9a\u0dd4\u0db9\u0dd4\u0dbb\u0dda \u0db1\u0dd2\u0dba\u0dbb\u0dc0\u0dbd\u0dca \u0dad\u0dd4\u0db1\u0d9a\u0dca \u0d91\u0d9a\u0da7 \u0d91\u0d9a\u0dad\u0dd4\u0dc0\u0db1 \u0dad\u0dd0\u0db1 \u0dad\u0dd4\u0db1\u0dad\u0dca\u0dad \u0db1\u0db8\u0dd2\u0db1\u0dca \u0dc4\u0dd0\u0db3\u0dd2\u0db1\u0dca\u0dc0\u0dda. \u0dad\u0dd4\u0db1\u0dca+\u0d85\u0dad\u0dca\u0dad \u201c\u0dad\u0dd4\u0db1\u0dad\u0dca\u0dad \u0dbd\u0dd9\u0dc3 \u0dc3\u0dd0\u0daf\u0dd3 \u0d87\u0dad. \u0db4\u0dcf\u0dbb\u0dc0\u0dbd\u0dca \u0dad\u0dd4\u0db1\u0d9a\u0dca \u0d91\u0d9a\u0da7 \u0d91\u0d9a\u0dad\u0dd4\u0dc0\u0db1 \u0dad\u0dd0\u0db1\u0da7 \u0dad\u0dd4\u0d82\u0db8\u0d82\u0dc3\u0dbd \u0dba\u0dba\u0dd2 \u0d9a\u0dd2\u0dba\u0dad\u0dd2.\n\u0dbb\u0db9\u0dc4\n\u0dc3\u0dd0\u0dbb \u0db1\u0dd0\u0dad\u0dd2 \u0dc5\u0dcf \u0d85\u0dc0\u0dca\u0dc0 \u0db8\u0dd9\u0db1\u0db8\u0dd2\u0db1\u0dca \u0dc4\u0dd0\u0db3\u0dd2\u0db1\u0dca\u0dc0\u0dda. \u0dc0\u0dd0\u0dc4\u0dd2 \u0dc0\u0dbd\u0dcf\u0dc0\u0d9a\u0dca \u0d85\u0dc4\u0dc3\u0da7 \u0dc3\u0dda\u0db1\u0dca\u0daf\u0dd4 \u0dc0\u0dd6 \u0dc0\u0dd2\u0da7 \u0dc4\u0dd2\u0dbb\u0dd4 \u0d91\u0dc5\u0dd2\u0dba \u0dc0\u0dd0\u0dc3\u0dd3 \u0dba\u0dcf\u0db8\u0dd9\u0db1\u0dca \u0dbb\u0db9\u0dc4 \u0d87\u0dad\u0dd2 \u0dc0\u0dda.\n\u0d9a\u0da9 \u0dc3\u0dda\u0dbd\u0dba\n\u0dc0\u0dd2\u0dc3\u0dd2 \u0dbb\u0dd2\u0dba\u0db1\u0d9a\u0dca \u0daf\u0dd2\u0d9c \u0dbb\u0dd9\u0daf\u0dca\u0daf\u0da7 \u0dbb\u0dd9\u0daf\u0dd2 \u0d9a\u0da0\u0dca\u0da0\u0dd2\u0dba \u0dba\u0dba\u0dd2 \u0d9a\u0dd2\u0dba\u0dad\u0dd2. \u0dbb\u0dd9\u0daf\u0dd2 \u0d9a\u0da0\u0dca\u0da0\u0dd2\u0dba\u0dd9\u0db1\u0dca \u0db6\u0dcf\u0d9c\u0dba\u0d9a\u0da7 \u0d91\u0db1\u0db8\u0dca \u0dbb\u0dd2\u0dba\u0db1\u0dca \u0daf\u0dc4\u0dba\u0d9a\u0da7 \u0d9a\u0da9 \u0dc3\u0dda\u0dbd\u0dba \u0dba\u0dba\u0dd2 \u0d9a\u0dd2\u0dba\u0dad\u0dd2.\n\u00a0\n\u0dc3\u0da7\u0dc4\u0db1 \u0db6\u0dab\u0dca\u0da9\u0dcf\u0dbb \u0d92\u0d9a\u0db1\u0dcf\u0dba\u0d9a\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0d9c\u0ddd\u0db1\u0daf\u0dd9\u0db1\u0dd2\u0dba \u0dad\u0dda\u0d9a\u0dca\u0d9a \u0dbb\u0d9a\u0dca\u0dc2\u0dd2\u0dad\u0dba\u0dda \u0dc3\u0dd2\u0da7\u0dd2\u0db1 \u0db8\u0dd4\u0dc0\u0db1\u0dca \u0db1\u0dd2\u0dbb\u0db1\u0dca\u0dad\u0dbb\u0dba\u0dd9\u0db1\u0dca \u0daf\u0da9\u0dba\u0d9a\u0dca\u0d9a\u0dbb\u0dd4\u0dc0\u0db1\u0dca\u0d9c\u0dda \u0d9c\u0dca\u200d\u0dbb\u0dc4\u0dab\u0dba\u0da7 \u0dc4\u0dc3\u0dd4\u0dc0\u0dda. \u0d91\u0dc3\u0dda \u0dc0\u0dd9\u0da9\u0dd2 \u0db4\u0dca\u200d\u0dbb\u0dc4\u0dcf\u0dbb\u0dba\u0d9a\u0da7 \u0dbd\u0d9a\u0dca\u0dc0 \u0daf\u0dd2\u0db1 \u0d9a\u0dd2\u0dc4\u0dd2\u0dba\u0d9a\u0dca \u0d9c\u0dad\u0dc0\u0dd6 \u0db8\u0dd4\u0dc0\u0dd9\u0d9a\u0dd4 \u0d9c\u0ddd\u0db1\u0daf\u0dd9\u0db1\u0dd2\u0dba \u0d9c\u0db8\u0dca\u0dc0\u0dcf\u0dc3\u0dd3\u0db1\u0dca\u0d9c\u0dda \u0db4\u0dd2\u0dc4\u0dd2\u0da7\u0dd9\u0db1\u0dca \u0daf\u0dd2\u0dc0\u0dd2 \u0db6\u0dda\u0dbb\u0dcf \u0d9c\u0dd9\u0db1 \u0d87\u0dad. \u0db8\u0dd9\u0db8 \u0db8\u0dd4\u0dc0\u0dcf \u0dbb\u0d9a\u0dca\u0dc2\u0dd2\u0dada\u0dba \u0d86\u0dc3\u0db1\u0dca\u0db1\u0dba\u0dda \u0d9c\u0dd9\u0dc0\u0dad\u0dca\u0dad\u0d9a\u0da7 \u0db4\u0dd0\u0db8\u0dd2\u0dab \u0d87\u0dad\u0dd2 \u0d85\u0dad\u0dbb \u0d91\u0dc4\u0dd2\u0daf\u0dd3 \u0db6\u0dbd\u0dca\u0dbd\u0db1\u0dca\u0d9c\u0dd9\u0db1\u0dca \u0d9c\u0dd0\u0dbd\u0dc0\u0dd3\u0db8 \u0dc3\u0db3\u0dc4\u0dcf \u0db1\u0dd2\u0dc0\u0dc3\u0d9a\u0dca \u0d85\u0dc3\u0dc5\u0da7 \u0db4\u0dd0\u0db8\u0dd2\u0dab \u0d87\u0dad. \u0dc3\u0dad\u0dcf\u0d9c\u0dda \u0db4\u0dc3\u0dd4\u0db4\u0dc3 \u0db4\u0dcf\u0daf\u0dba\u0d9a\u0da7 \u0dc0\u0dd9\u0da9\u0dd2 \u0dc0\u0dd0\u0daf\u0dd3\u0db8\u0dd9\u0db1\u0dca \u0d91\u0dc4\u0dd2 \u0d85\u0dc3\u0dca\u0dae\u0dd2 \u0dc0\u0dd9\u0db1\u0dca\u0dc0 \u0d87\u0dad\u0dd2 \u0db6\u0dc0 \u0daf\u0d9a\u0dca\u0db1\u0da7 \u0dbd\u0dd0\u0db6\u0dd2\u0dab.\n\u0db4\u0dc3\u0dd4\u0dc0 \u0db1\u0dd2\u0dc0\u0dd0\u0dc3\u0dd2\u0dba\u0db1\u0dca \u0dc4\u0dcf \u0d85\u0dc3\u0dbd\u0dca\u0dc0\u0dcf\u0dc3\u0dd3\u0db1\u0dca \u0d91\u0d9a\u0dca\u0dc0 \u0d96\u0dc2\u0db0 \u0dc0\u0dbb\u0dca\u0d9c \u0dba\u0ddc\u0daf\u0dcf \u0d9c\u0db1\u0dd2\u0db8\u0dd2\u0db1\u0dca \u0db4\u0dca\u200d\u0dbb\u0dad\u0dd2\u0d9a\u0dcf\u0dbb \u0d9a\u0dbb \u0d87\u0dad . \u0dc0\u0dd3\u0dbb\u0d9a\u0dd0\u0da7\u0dd2\u0dba \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0dbd\u0dda\u0d9a\u0db8\u0dca \u0d9a\u0dd4\u0db8\u0dd4\u0daf\u0dd4 \u0dbd\u0ddc\u0d9a\u0dd4\u0dc4\u0dda\u0dc0\u0dcf\u0d9c\u0db8 \u0db8\u0dc4\u0dad\u0dca\u0db8\u0dd2\u0dba\u0da7 \u0da2\u0db1\u0dad\u0dcf\u0dc0 \u0daf\u0dd0\u0db1\u0dd4\u0db8\u0dca\u0daf\u0dd3 \u0d87\u0dad\u0dd2 \u0d85\u0dad\u0dbb \u0d9c\u0dca\u200d\u0dbb\u0dcf\u0db8 \u0db1\u0dd2\u0dbd\u0db0\u0dcf\u0dbb\u0dd3 \u0daf\u0dd0\u0db1\u0dd4\u0dc0\u0dad\u0dca\u0d9a\u0dbb \u0d91\u0db8 \u0dc3\u0dca\u0dae\u0dcf\u0db1\u0dba\u0da7 \u0dba\u0dc0\u0dcf \u0d9a\u0dc5\u0db8\u0dd0\u0da7\u0dd2\u0dba \u0dc0\u0db1 \u0da2\u0dd3\u0dc0\u0dd3 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0daf \u0daf\u0dd0\u0db1\u0dd4\u0db8\u0dca\u0dc0\u0dad\u0dca \u0d9a\u0dbb \u0d87\u0dad. \u0db4\u0dc3\u0dd4\u0dc0 \u0dc0\u0db1\u0da2\u0dd3\u0dc0\u0dd2 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0db4\u0dd0\u0db8\u0dd2\u0dab \u0db4\u0dca\u200d\u0dbb\u0dad\u0dd2\u0d9a\u0dcf\u0dbb \u0dc3\u0db3\u0dc4\u0dcf \u0db8\u0dd4\u0dc0\u0dcf \u0d8b\u0da9\u0dc0\u0dbd\u0dc0 \u0d87\u0dad\u0dca \u0d85\u0dad\u0dd4\u0dbb\u0dd4 \u0dc3\u0dd9\u0dc0\u0db1\u0da7 \u0dbb\u0dd0\u0d9c\u0dd9\u0db1 \u0d9c\u0ddc\u0dc3\u0dca \u0dad\u0dd2\u0db6\u0dda.\n\u0dc3\u0da7\u0dc4\u0db1 \u0dc3\u0dc4 \u0da1\u0dcf\u0dba\u0dcf\u0dbb\u0dd6\u0db4\u0dba \u0db8\u0dd0\u0daf\u0db8\u0dd4\u0dbd\u0db1 \u0dc3\u0db8\u0dd6\u0dc4\n"},
{"author(s)": "", "article": "Saturday, \u0da2\u0dd4\u0db1\u0dd2 16, 2018 - 12:05\u0d85\u0dad\u0db1 \u0db8\u0dd9\u0dad\u0db1 Gossip\u0db8\u0dd2\u0db1\u0dd2\u0dc3\u0dcf \u0dc3\u0db8\u0dcf\u0da2\u0dd3\u0dba \u0dc3\u0dad\u0dca\u0dad\u0dca\u0dc0\u0dba\u0dd9\u0d9a\u0dca \u0db1\u0dd2\u0dc3\u0dcf\u0dc0\u0dd9\u0db1\u0dca \u0db8\u0dd2\u0db1\u0dd2\u0dc3\u0dcf\u0da7 \u0dad\u0db1\u0dd2\u0dc0 \u0da2\u0dd3\u0dc0\u0dad\u0dca \u0dc0\u0dd2\u0dba \u0db1\u0ddc\u0dc4\u0dd0\u0d9a. \u0db8\u0dd2\u0db1\u0dd2\u0dc3\u0dca \u0d85\u0dc0\u0dc1\u0dca\u200d\u0dba\u0dad\u0dcf \u0dc3\u0dd2\u0dba\u0dbd\u0dca\u0dbd \u0dc3\u0db4\u0dd4\u0dbb\u0dcf \u0d9c\u0dad \u0dba\u0dd4\u0dad\u0dca\u0dad\u0dda \u0dc3\u0db8\u0dcf\u0da2 \u0dc3\u0dad\u0dca\u0dad\u0dca\u0dc0\u0dba\u0dd9\u0d9a\u0dd4 \u0dbd\u0dd9\u0dc3\u0dd2\u0db1\u0dd2.\n\u0db8\u0dda \u0db1\u0dd2\u0dc3\u0dcf \u0db8\u0dcf\u0db1\u0dc0 \u0db4\u0dbb\u0dd2\u0dab\u0dcf\u0db8\u0dba, \u0dc3\u0db1\u0dca\u0db1\u0dd2\u0dc0\u0dda\u0daf\u0db1\u0dba\u0dda \u0db4\u0dbb\u0dd2\u0dab\u0dcf\u0db8\u0dba\u0d9a\u0dca \u0dbd\u0dd9\u0dc3 \u0dc0\u0dd2\u0dc3\u0dca\u0dad\u0dbb \u0d9a\u0dbb \u0d87\u0dad. \u0db8\u0dd2\u0dad\u0dca\u200d\u0dbb\u0dba\u0dd2\u0db1\u0dca, \u0da5\u0dcf\u0dad\u0dd3\u0db1\u0dca \u0d85\u0dad\u0dd3\u0dad\u0dba\u0dda \u0d85\u0db4\u0dda \u0d85\u0db1\u0db1\u0dca\u200d\u0dba\u0dad\u0dcf\u0dc0 \u0dbb\u0dd0\u0d9a\u0dd2, \u0d85\u0db4\u0d9c\u0dda \u0dad\u0db1\u0dd2\u0dba\u0da7 \u0dc3\u0dd2\u0da7\u0dd2, \u0daf\u0dd4\u0d9a\u0dc3\u0dd0\u0db4 \u0db4\u0db8\u0dab\u0d9a\u0dca \u0db1\u0ddc\u0dc0 \u0dc4\u0dd0\u0d9f\u0dd3\u0db8\u0dca \u0db6\u0dd9\u0daf\u0dcf\u0d9c\u0dad\u0dca \u0db4\u0dd2\u0dbb\u0dd2\u0dc3\u0d9a\u0dca \u0dc0\u0dd2\u0dba. \u0db8\u0dd2\u0dad\u0dca\u200d\u0dbb\u0dad\u0dca\u0dc0\u0dba \u0dc3\u0ddc\u0db3\u0dd4\u0dbb\u0dd4 \u0dc0\u0d9c\u0d9a\u0dd3\u0db8\u0d9a\u0dca \u0dc0\u0dd6 \u0d85\u0dad\u0dbb \u0da5\u0dcf\u0dad\u0dd3\u0dad\u0dca\u0dc0\u0dba \u0dc3\u0ddc\u0db3\u0dd4\u0dbb\u0dd4 \u0d86\u0dbb\u0d9a\u0dca\u0dc2\u0d9a\u0dba\u0dd9\u0d9a\u0dca \u0dc0\u0dd2\u0dba.\n\u0db8\u0dda \u0db1\u0dd2\u0dc3\u0dcf \u0db8\u0dd2\u0db1\u0dd2\u0dc3\u0dd4\u0db1\u0dca\u0da7 \u0d85\u0db1\u0db1\u0dca\u200d\u0dba\u0dad\u0dcf \u0d9c\u0dd0\u0da7\u0dbd\u0dd4 \u0db1\u0ddc\u0dc0\u0dd6 \u0d85\u0dad\u0dbb \u0db8\u0dd2\u0db1\u0dd2\u0dc3\u0dca \u0dc3\u0db6\u0db3\u0dad\u0dcf \u0dad\u0dd4\u0dc5 \u0dc0\u0dd6 \u0d85\u0dc0\u0d82\u0d9a \u0db7\u0dcf\u0dc0\u0dba\u0db1\u0dca \u0db1\u0dd2\u0dc3\u0dcf \u0dad\u0db1\u0dd2\u0d9a\u0db8\u0d9a\u0dca \u0db1\u0ddc\u0daf\u0dd0\u0db1\u0dd2\u0dab\u0dd2. \u0dc4\u0dd4\u0daf\u0d9a\u0dbd\u0dcf\u0dc0\u0d9a\u0dca \u0d87\u0dad\u0dd2 \u0db1\u0ddc\u0dc0\u0dd3 \u0dba.\n\u0d91\u0dc4\u0dd9\u0dad\u0dca \u0d85\u0daf \u0daf\u0dc0\u0dc3\u0dda \u0d85\u0db4 \u0d89\u0daf\u0dd2\u0dbb\u0dd2\u0db4\u0dd2\u0da7 \u0d87\u0dad\u0dd2 \u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0dc4\u0dcf \u0dad\u0dcf\u0d9a\u0dca\u0dc2\u0dab\u0dd2\u0d9a \u0db8\u0dd9\u0dc0\u0dbd\u0db8\u0dca \u0dad\u0dd4\u0dc5\u0dd2\u0db1\u0dca \u0db8\u0dd2\u0db1\u0dd2\u0dc3\u0dd4\u0db1\u0dca \u0dc4\u0dd4\u0daf\u0d9a\u0dbd\u0dcf \u0db4\u0dd2\u0da7\u0dc3\u0dca\u0dad\u0dbb\u0dba\u0dd2\u0db1\u0dca \u0db6\u0dc0\u0da7 \u0db4\u0dad\u0dca\u0d9a\u0dbb, \u0d85\u0db1\u0db1\u0dca\u200d\u0dba\u0dad\u0dcf\u0dc0\u0db1\u0dca \u0d85\u0dbb\u0dca\u0db6\u0dd4\u0daf\u0dba\u0da7 \u0db4\u0dad\u0dca \u0d9a\u0dbb\u0db1\u0dca\u0db1\u0dda \u0db1\u0db8\u0dca \u0d91\u0dc0\u0dd0\u0db1\u0dd2 \u0daf\u0dd2\u0dba\u0dd4\u0dab\u0dd4\u0dc0\u0d9a\u0dca \u0d9c\u0dd0\u0db1 \u0d85\u0db4\u0dd2\u0da7 \u0d9a\u0dd2\u0dc3\u0dd2\u0dc3\u0dda\u0dad\u0dca \u0dc3\u0dad\u0dd4\u0da7\u0dd4 \u0dc0\u0dd2\u0dba \u0db1\u0ddc\u0dc4\u0dd0\u0d9a.\n\u0d85\u0db4 \u0d85\u0daf \u0daf\u0dc0\u0dc3\u0dda \u0d9c\u0dad \u0d9a\u0dbb\u0db1 \u0da2\u0dd3\u0dc0\u0dd2\u0dad\u0dba \u0d85\u0db4 \u0d85\u0db1\u0db1\u0dca\u200d\u0dba\u0dad\u0dcf\u0dc0\u0db1\u0dca \u0d85\u0db4\u0da7 \u0d85\u0dc4\u0dd2\u0db8\u0dd2 \u0dc0\u0dd6 \u0dc4\u0dd4\u0daf\u0d9a\u0dbd\u0dcf \u0da2\u0dd3\u0dc0\u0dd2\u0dad\u0dba\u0d9a\u0dca \u0db6\u0dc0\u0da7 \u0db4\u0dad\u0dca \u0d9a\u0dd2\u0dbb\u0dd3\u0db8\u0dda \u0dc0\u0d9c\u0d9a\u0dd3\u0db8 \u0db1\u0dd6\u0dad\u0db1 \u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0daf\u0dd2\u0dba\u0dd4\u0dab\u0dd4\u0dc0 \u0db7\u0dcf\u0dbb\u0d9c\u0dad \u0dba\u0dd4\u0dad\u0dd4\u0dc0\u0dda.\n\u0d91\u0d9a\u0dca \u0db4\u0dd0\u0dad\u0dca\u0dad\u0d9a\u0dd2\u0db1\u0dca \u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0db8\u0dd9\u0dc0\u0dbd\u0db8\u0dca \u0dc0\u0dd2\u0dc3\u0dd2\u0db1\u0dca \u0db8\u0dd2\u0db1\u0dd2\u0dc3\u0dca \u0dc3\u0db6\u0db3\u0dad\u0dcf \u0d88\u0dad\u0dca \u0d9a\u0dbb\u0db1 \u0d9c\u0db8\u0db1\u0dca \u0d85\u0db1\u0dd9\u0d9a\u0dca \u0db4\u0dd0\u0dad\u0dca\u0dad\u0dd9\u0db1\u0dca \u0d92 \u0dc0\u0dd9\u0db1\u0dd4\u0dc0\u0da7 \u0dc0\u0dd2\u0dc3\u0db3\u0dd4\u0db8 \u0dbd\u0dd9\u0dc3 \u0db4\u0dad\u0dca\u0dc0 \u0d87\u0dad\u0dca\u0dad\u0dda \u0daf \u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0db8\u0dd9\u0dc0\u0dbd\u0db8\u0dca \u0dba.\n\u0dbb\u0dd6\u0db4\u0dc0\u0dcf\u0dc4\u0dd2\u0db1\u0dd2\u0dba \u0dc0\u0dd2\u0dc3\u0dd2\u0db1\u0dca \u0db4\u0dc0\u0dd4\u0dbd \u0dad\u0dd4\u0dc5 \u0dc0\u0dd6 \u0d85\u0db1\u0ddd\u0db1\u0dca\u200d\u0dba \u0dc0\u0dd2\u0dc1\u0dca\u0dc0\u0dcf\u0dc3\u0dba \u0dc4\u0dcf \u0d86\u0daf\u0dbb\u0dba, \u0dbb\u0dd0\u0d9a\u0dc0\u0dbb\u0dab\u0dba \u0db4\u0dc5\u0dd4\u0db3\u0dd4 \u0d9a\u0dc5\u0dda \u0dba. \u0d89\u0db1\u0dca \u0db4\u0dc3\u0dd4 \u0db4\u0dd0\u0db8\u0dd2\u0dab\u0dd2 \u0dc6\u0dda\u0dc3\u0dca\u0db6\u0dd4\u0d9a\u0dca \u0dc0\u0dd0\u0db1\u0dd2 \u0dc3\u0db8\u0dcf\u0da2 \u0da2\u0dcf\u0dbd\u0dcf \u0db8\u0dd2\u0db1\u0dd2\u0dc3\u0dd4\u0db1\u0dca\u0d9c\u0dda \u0dc4\u0dd4\u0daf\u0d9a\u0dbd\u0dcf \u0db6\u0dc0 \u0db4\u0dd2\u0dbb\u0dc0\u0dd3\u0db8\u0da7 \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dda \u0dba.\n\u0daf\u0dd9\u0db8\u0dcf\u0db4\u0dd2\u0dba\u0db1\u0dca\u0da7 \u0dad\u0db8 \u0daf\u0dbb\u0dd4\u0dc0\u0dcf\u0d9c\u0dda \u0d8b\u0db4\u0db1\u0dca\u0daf\u0dd2\u0db1\u0dba \u0d85\u0db8\u0dad\u0d9a \u0dc0\u0dd6\u0dc0\u0dad\u0dca \u0dc6\u0dda\u0dc3\u0dca\u0db6\u0dd4\u0d9a\u0dca \u0d91\u0d9a\u0da7 \u0d91\u0dba \u0d85\u0db8\u0dad\u0d9a \u0dc0\u0db1\u0dca\u0db1\u0dda \u0db1\u0dd0\u0dad. \u0dc6\u0dda\u0dc3\u0dca\u0db6\u0dd4\u0d9a\u0dca \u0d91\u0d9a\u0dd9\u0db1\u0dca \u0d91\u0db1 \u0d8a \u0dc3\u0dd4\u0db6 \u0db4\u0dd0\u0dad\u0dd3\u0db8 \u0db4\u0db8\u0dab\u0d9a\u0dca \u0db1\u0ddc\u0dc0 \u0db8\u0dd2\u0dad\u0dca\u200d\u0dbb\u0dad\u0dca\u0dc0\u0dba\u0dda \u0dc3\u0dd0\u0db8\u0dbb\u0dd4\u0db8\u0dca, \u0dc0\u0dcf\u0daf \u0dc0\u0dd2\u0dc0\u0dcf\u0daf, \u0d85\u0d9c\u0dba \u0d9a\u0dd2\u0dbb\u0dd3\u0db8\u0dca \u0dad\u0dd4\u0dc5 \u0db8\u0dd2\u0db1\u0dd2\u0dc3\u0dd4\u0db1\u0dca \u0d91\u0dba \u0dc5\u0d82\u0d9a\u0dbb \u0d9c\u0dd0\u0db1\u0dd3\u0db8\u0da7 \u0dad\u0dc0\u0dad\u0dca \u0db4\u0dd9\u0dc5\u0db9\u0dda.\n\u0db8\u0dd2\u0db1\u0dd2\u0dc3\u0dca \u0d85\u0dc0\u0dd2\u0da5\u0dcf\u0db1\u0dba\u0dda \u0d87\u0dad\u0dd2 \u0dc3\u0dd0\u0dbd\u0d9a\u0dd2\u0dbd\u0dca\u0dbd \u0dbd\u0dd0\u0db6\u0dd2\u0db8 \u0dc4\u0dcf \u0d91\u0dba \u0db6\u0dd9\u0daf\u0dcf\u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0dc0\u0dd6 \u0d9a\u0dca\u200d\u0dbb\u0db8\u0dc0\u0dda\u0daf\u0dba\u0db1\u0dca \u0db1\u0dd2\u0dc3\u0dcf\u0dc0\u0dd9\u0db1\u0dca \u0dc4\u0dd4\u0daf\u0d9a\u0dbd\u0dcf \u0dc0\u0dd6 \u0db8\u0dd2\u0db1\u0dd2\u0dc3\u0dd4\u0db1\u0dca\u0da7 \u0dc6\u0dda\u0dc3\u0dca\u0db6\u0dd4\u0d9a\u0dca, \u0d85\u0db6\u0dd2\u0d82 \u0dc4\u0dcf \u0dc3\u0db8\u0dcf\u0db1 \u0daf\u0dd9\u0dba\u0d9a\u0dca \u0dc0\u0dd2\u0dba. \u0db8\u0dda \u0db1\u0dd2\u0dc3\u0dcf \u0dc6\u0dda\u0dc3\u0dca\u0db6\u0dd4\u0d9a\u0dca \u0d85\u0daf \u0daf\u0dc0\u0dc3\u0dda \u0d85\u0db4 \u0dbb\u0da7\u0dd2\u0db1\u0dca \u0db8\u0dd4\u0daf\u0dbd\u0dca \u0db4\u0dd2\u0da7\u0dbb\u0da7\u0da7 \u0dba\u0dc0\u0db1 \u0db4\u0dca\u200d\u0dbb\u0db0\u0dcf\u0db1 \u0db8\u0dd9\u0dc0\u0dbd\u0db8\u0d9a\u0dca \u0db6\u0dc0\u0da7 \u0db4\u0dad\u0dca \u0dc0\u0dd9\u0db8\u0dd2\u0db1\u0dca \u0dad\u0dd2\u0db6\u0dda.\n\u0d92 \u0d85\u0dad\u0dbb \u0db6\u0dd2\u0db3 \u0dc0\u0dd0\u0da7\u0dd9\u0db8\u0dd2\u0db1\u0dca \u0dad\u0dd2\u0db6\u0dd9\u0db1\u0dca\u0db1\u0dda \u0d85\u0db4 \u0dc0\u0da7\u0dcf \u0dad\u0dd2\u0db6\u0dd9\u0db1 \u0db8\u0dd2\u0dad\u0dca\u200d\u0dbb\u0dad\u0dca\u0dc0\u0dba\u0dda \u0dc3\u0dc4 \u0da5\u0dcf\u0dad\u0dd3\u0dad\u0dca\u0dc0\u0dba\u0dda \u0db4\u0dc0\u0dd4\u0dbb\u0dd4 \u0db4\u0daf\u0db1\u0db8\u0dca \u0dba. \u0db8\u0dda\u0d9a\u0db4\u0dca \u0daf\u0db8\u0db1\u0dd4 \u0dbd\u0db6\u0db1\u0dca\u0db1\u0dda \u0dbd\u0dc3\u0dca\u0dc3\u0db1 \u0dc0\u0dd3\u0db8\u0da7\u0dba\u0dd2. \u0dbd\u0dc3\u0dca\u0dc3\u0db1 \u0dc0\u0dd3\u0db8 \u0d85\u0dc0\u0dc1\u0dca\u200d\u0dba \u0d9a\u0dbb\u0db1\u0dca\u0db1\u0dda \u0d86\u0d9a\u0dbb\u0dca\u0dc2\u0dab\u0dba \u0daf\u0dd2\u0db1\u0dcf \u0d9c\u0dd0\u0db1\u0dd3\u0db8\u0da7 \u0dba.\n\u0db8\u0dda \u0db1\u0dd2\u0dc3\u0dcf \u0db8\u0d9c\u0dd4\u0dbd\u0dca \u0daf\u0dc0\u0dc3\u0dda \u0db8\u0db1\u0db8\u0dcf\u0dbd\u0dd2\u0dba\u0d9c\u0dda\u0dad\u0dca \u0db8\u0db1\u0db8\u0dcf\u0dbd\u0dba\u0dcf\u0d9c\u0dda\u0dad\u0dca \u0db4\u0da7\u0db1\u0dca \u0d86\u0da0\u0dca\u0da0\u0dd2 \u0d85\u0db8\u0dca\u0db8\u0dcf \u0daf\u0d9a\u0dca\u0dc0\u0dcf \u0dc3\u0dd2\u0dba\u0dbd\u0dd4 \u0daf\u0dd9\u0db1\u0dcf \u0db8\u0dda\u0d9a\u0db4\u0dca\u0dc0\u0dbd\u0da7 \u0db4\u0dd2\u0db1\u0dca \u0dc3\u0dd2\u0daf\u0dd4\u0dc0\u0db1\u0dca\u0db1\u0da7 \u0db8\u0d9c\u0dd4\u0dbd\u0dca\u0d9c\u0dd9\u0daf\u0dbb \u0d9a\u0dd0\u0db8\u0dbb\u0dcf\u0dc0\u0dbd\u0da7 \u0dbd\u0dc3\u0dca\u0dc3\u0db1\u0da7 \u0db4\u0dd9\u0db1\u0dda. \u0daf\u0dda\u0dc1\u0db4\u0dcf\u0dbd\u0d9a\u0dba\u0dd2\u0db1\u0dca, \u0dc0\u0dda\u0daf\u0dd2\u0d9a\u0dcf\u0dc0\u0dbd\u0dad\u0dca \u0d9a\u0dd0\u0db8\u0dbb\u0dcf\u0dc0\u0dbd\u0dad\u0dca \u0dbd\u0dc3\u0dca\u0dc3\u0db1\u0da7 \u0db4\u0dd9\u0db1\u0dd9\u0db1\u0dca\u0db1\u0dda \u0db8\u0dda\u0d9a\u0db4\u0dca \u0db1\u0dd2\u0dc3\u0dcf \u0db6\u0dc0 \u0d85\u0db4\u0da7 \u0dc3\u0db8\u0dc4\u0dbb \u0dc0\u0dd2\u0da7 \u0d85\u0db8\u0dad\u0d9a \u0dc0\u0dda.\n\u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca \u0db6\u0dab \u0d9a\u0dd2\u0dba\u0db1 \u0dc0\u0dd2\u0da7\u0dad\u0dca \u0db8\u0dda\u0d9a\u0db4\u0dca \u0daf\u0db8\u0db1\u0dca\u0db1\u0da7 \u0dc3\u0dd2\u0daf\u0dd4 \u0dc0\u0db1\u0dca\u0db1\u0dda \u0db6\u0dab \u0d89\u0daf\u0dd2\u0dbb\u0dd2\u0dba\u0da7 \u0d9a\u0dd0\u0db8\u0dbb\u0dcf \u0db4\u0dd0\u0db8\u0dd2\u0dab\u0dd2 \u0db1\u0dd2\u0dc3\u0dcf\u0dc0\u0dd9\u0db1\u0dd2. \u0db8\u0dda \u0db1\u0dd2\u0dc3\u0dcf \u0db8\u0dda\u0d9a\u0db4\u0dca \u0daf\u0dd0\u0db8\u0dd3\u0db8 \u0d9a\u0ddc\u0dad\u0dbb\u0db8\u0dca \u0da2\u0db1\u0db4\u0dca\u200d\u0dbb\u0dd2\u0dba \u0dc0\u0dd3 \u0daf\u0dd0\u0dba\u0dd2 \u0d9a\u0dd2\u0dc0\u0dc4\u0ddc\u0dad\u0dca \u0dc3\u0db8\u0dc4\u0dbb \u0d85\u0db8\u0dca\u0db8\u0dbd\u0dcf \u0daf\u0dbb\u0dd4\u0dc0\u0db1\u0dca\u0d9c\u0dda \u0db4\u0db1\u0dca\u0dad\u0dd2 \u0dbb\u0dd0\u0dc3\u0dca\u0dc0\u0dd3\u0db8\u0da7 \u0dba\u0db1\u0dca\u0db1\u0dda\u0dad\u0dca \u0db8\u0dda\u0d9a\u0db4\u0dca \u0d91\u0d9a\u0d9a\u0dca \u0daf\u0db8\u0dcf\u0d9c\u0dd9\u0db1 \u0dba. \u0db8\u0dd2\u0dad\u0dca\u200d\u0dbb\u0dad\u0dca\u0dc0\u0dba\u0da7\u0dad\u0dca \u0da5\u0dcf\u0dad\u0dd3\u0dad\u0dca\u0dc0\u0dba\u0da7\u0dad\u0dca \u0db8\u0dda\u0d9a\u0db4\u0dca \u0daf\u0dd0\u0db8\u0dd3\u0db8\u0dda \u0db4\u0dd4\u0dbb\u0dd4\u0daf\u0dca\u0daf\u0d9a\u0dca \u0daf \u0daf\u0dd0\u0db1\u0dca \u0d85\u0db4\u0da7 \u0d87\u0dad. \u0d94\u0db6\u0da7 \u0db6\u0ddc\u0dc4\u0ddd \u0da5\u0dcf\u0dad\u0dd3\u0db1\u0dca \u0dc4\u0dcf \u0db8\u0dd2\u0dad\u0dca\u200d\u0dbb\u0dba\u0dd2\u0db1\u0dca \u0dc3\u0dd2\u0da7\u0dd2\u0db1\u0dca\u0db1\u0da7 \u0dc4\u0dd0\u0d9a\u0dd2 \u0dba.\n\u0d92 \u0d85\u0dba \u0dc0\u0dd2\u0dc0\u0dd2\u0db0\u0dcf\u0d9a\u0dcf\u0dbb \u0dc0\u0dd9\u0dad\u0dd2. \u0dc3\u0db8\u0dc4\u0dbb\u0dd9\u0d9a\u0dca \u0dc3\u0dd2\u0db1\u0dcf\u0dc3\u0dd3\u0db8\u0da7, \u0d9a\u0dad\u0dcf \u0d9a\u0dd2\u0dbb\u0dd3\u0db8\u0da7 \u0d91\u0dc4\u0dcf \u0d9c\u0dd2\u0dba \u0d9a\u0dd2\u0dc3\u0dd2\u0dc0\u0d9a\u0dca \u0db1\u0ddc\u0d9a\u0dbb\u0db1 \u0d85\u0dba \u0dc0\u0dd9\u0dad\u0dd2.\n\u0dad\u0dc0\u0dad\u0dca \u0dc3\u0db8\u0dc4\u0dbb\u0dd9\u0d9a\u0dca \u0d85\u0db4\u0da7 \u0dc4\u0db8\u0dd4\u0dc0\u0db1\u0dca\u0db1\u0dda \u0d85\u0db4 \u0d9c\u0db1\u0dd4\u0daf\u0dd9\u0db1\u0dd4 \u0d9a\u0dbb\u0db1 \u0dc0\u0dca\u200d\u0dba\u0dd6\u0dc4\u0dba\u0db1\u0dca \u0dad\u0dd4\u0dc5 \u0dba. \u0d86\u0dba\u0dad\u0db1\u0dd2\u0d9a \u0db8\u0dd2\u0dad\u0dd4\u0dbb\u0db1\u0dca \u0dbd\u0dd9\u0dc3 \u0d94\u0dc0\u0dd4\u0db1\u0dca \u0dc4\u0dd0\u0db3\u0dd2\u0db1\u0dca\u0dc0\u0dd2\u0dba \u0dc4\u0dd0\u0d9a\u0dd2 \u0d85\u0dad\u0dbb \u0d86\u0dba\u0dad\u0db1 \u0db8\u0dcf\u0dbb\u0dd4 \u0dc0\u0db1 \u0dc0\u0dd2\u0da7 \u0db8\u0dd2\u0dad\u0dca\u200d\u0dbb\u0dad\u0dca\u0dc0\u0dba\u0db1\u0dca \u0db8\u0dcf\u0dbb\u0dd4 \u0dc0\u0dda.\n\u0d85\u0db1\u0dd9\u0d9a\u0dca \u0d85\u0dba \u0d85\u0db4\u0da7 \u0dc4\u0db8\u0dd4 \u0dc0\u0db1\u0dca\u0db1\u0dda \u0dc3\u0daf\u0dcf\u0d9a\u0dcf\u0dbd\u0dd2\u0d9a \u0db8\u0dd2\u0dad\u0dd4\u0dbb\u0db1\u0dca \u0dbd\u0dd9\u0dc3\u0dd2\u0db1\u0dd2. \u0d94\u0dc0\u0dd4\u0db1\u0dca \u0d9a\u0dc0\u0daf\u0dcf, \u0d9a\u0ddc\u0db4\u0db8\u0dab \u0d9a\u0dcf\u0dbd\u0dd9\u0d9a\u0dd2\u0db1\u0dca, \u0d9a\u0dd9\u0dc3\u0dda \u0dc4\u0db8\u0dd4 \u0dc0\u0dd4\u0dc0 \u0daf \u0dc0\u0dd9\u0db1\u0dc3\u0d9a\u0dca \u0db1\u0dd0\u0dad\u0dd2 \u0d85\u0dad\u0dbb \u0d94\u0dc0\u0dd4\u0db1\u0dca \u0dbb\u0dd0\u0d9c\u0dd9\u0db1 \u0d91\u0db1 \u0daf\u0dd9\u0dba\u0da7 \u0dc0\u0da9\u0dcf \u0d85\u0db4\u0da7 \u0d85\u0daf\u0dcf\u0dc5 \u0dc0\u0db1\u0dca\u0db1\u0dda \u0d94\u0dc0\u0dd4\u0db1\u0dca\u0d9c\u0dda \u0dc4\u0db8\u0dd4\u0dc0\u0dd3\u0db8\u0dba\u0dd2.\n\u0d91\u0dc0\u0dd0\u0db1\u0dd2 \u0db8\u0dd2\u0dad\u0dd4\u0dbb\u0db1\u0dca \u0dc3\u0db8\u0d9f \u0d9a\u0dad\u0dcf\u0db6\u0dc4\u0d9a\u0dd2\u0db1\u0dca \u0dad\u0ddc\u0dbb\u0dc0 \u0dc0\u0dd4\u0dc0\u0daf \u0dc3\u0dd2\u0da7\u0dd2\u0dba \u0dc4\u0dd0\u0d9a\u0dd2 \u0dc0\u0dda. \u0db8\u0dda \u0dc0\u0dd0\u0db1\u0dd2 \u0d85\u0dba \u0d87\u0dad\u0dca\u0dad\u0dda \u0d9a\u0dd2\u0dc4\u0dd2\u0db4 \u0daf\u0dd9\u0db1\u0dd9\u0d9a\u0dd4 \u0dc0\u0dd2\u0dba \u0dc4\u0dd0\u0d9a. \u0d94\u0dc0\u0dd4\u0db1\u0dca \u0db8\u0dda\u0d9a\u0db4\u0dca \u0db1\u0dd0\u0dad\u0dd2 \u0db8\u0dd2\u0dad\u0dd4\u0dbb\u0db1\u0dca \u0dba.\n\u0d85\u0db1\u0dd9\u0d9a\u0dca \u0d85\u0dba\u0d9c\u0dda \u0db8\u0dd2\u0dad\u0dca\u200d\u0dbb\u0dad\u0dca\u0dc0\u0dba \u0dbd\u0dc3\u0dca\u0dc3\u0db1 \u0d9a\u0dbb \u0d87\u0dad\u0dca\u0dad\u0dda \u0dc0\u0dd2\u0dc0\u0dd2\u0db0 \u0db8\u0dda\u0d9a\u0db4\u0dca\u0dc0\u0dbd\u0dd2\u0db1\u0dd2. \u0db6\u0ddc\u0dc4\u0ddd \u0dc0\u0dd2\u0da7 \u0d85\u0db4 \u0db8\u0dd9\u0db8 \u0db8\u0dda\u0d9a\u0db4\u0dca\u0dc0\u0dbd\u0da7 \u0dbb\u0dd0\u0dc0\u0da7\u0dda. \u0d85\u0db4 \u0daf \u0db8\u0dd9\u0dc0\u0dd0\u0db1\u0dd2 \u0db8\u0dda\u0d9a\u0db4\u0dca \u0daf\u0db8\u0dcf\u0d9c\u0dd9\u0db1 \u0db8\u0dd2\u0dad\u0dca\u200d\u0dbb\u0dad\u0dca\u0dc0\u0dba\u0db1\u0dca \u0db4\u0dc0\u0dad\u0dca\u0dc0\u0db1 \u0db6\u0dc0 \u0d94\u0db6 \u0d94\u0db6\u0dc0 \u0db8 \u0db4\u0dd2\u0dbb\u0dd2\u0d9a\u0dca\u0dc3\u0db1 \u0dc0\u0dd2\u0da7 \u0daf\u0dd0\u0db1\u0dd9\u0db1\u0dd4 \u0d87\u0dad.\n\u0db6\u0ddc\u0dc4\u0ddd \u0dc0\u0dd2\u0da7 \u0db8\u0dda\u0d9a\u0db4\u0dca \u0dc3\u0dda\u0daf\u0dd9\u0db1 \u0dad\u0dd9\u0d9a\u0dca \u0d85\u0db4\u0da7 \u0db1\u0dd2\u0dc0\u0dd0\u0dbb\u0daf\u0dd2\u0dc0 \u0db8\u0dd2\u0db1\u0dd2\u0dc3\u0dd4\u0db1\u0dca \u0dc4\u0db3\u0dd4\u0db1\u0dcf \u0d9c\u0dd0\u0db1\u0dd3\u0db8\u0da7 \u0d85\u0db4\u0dc4\u0dc3\u0dd4 \u0dc0\u0db1\u0dd4 \u0d87\u0dad. \u0db8\u0dda \u0db1\u0dd2\u0dc3\u0dcf \u0d9a\u0dd8\u0dad\u0dca\u200d\u0dbb\u0dd3\u0db8, \u0dc0\u0d82\u0da0\u0dcf\u0d9a\u0dcf\u0dbb\u0dd3 \u0dc3\u0db6\u0db3\u0dad\u0dcf \u0dc3\u0db8\u0dd6\u0dc4\u0dba\u0d9a \u0d85\u0db4\u0da7 \u0da2\u0dd3\u0dc0\u0dad\u0dca \u0dc0\u0dd3\u0db8\u0da7 \u0dc3\u0dd2\u0daf\u0dd4\u0dc0 \u0d87\u0dad. \u0dbd\u0ddd\u0d9a\u0dba\u0dda \u0d9b\u0dda\u0daf\u0da2\u0db1\u0d9a \u0db8 \u0d9a\u0dcf\u0dbb\u0dab\u0dba\u0d9a\u0dca \u0dc0\u0db1\u0dca\u0db1\u0dda \u0d85\u0db4 \u0dc0\u0dd2\u0dc1\u0dca\u0dc0\u0dcf\u0dc3 \u0db1\u0ddc\u0d9a\u0dbb\u0db1 \u0db8\u0dd2\u0db1\u0dd2\u0dc3\u0dd4\u0db1\u0dca \u0dc3\u0db8\u0d9f \u0d85\u0db4\u0da7 \u0da2\u0dd3\u0dc0\u0dd2\u0dad\u0dca\u0dc0\u0dd3\u0db8\u0da7 \u0d9a\u0dbb\u0db1 \u0db6\u0dbd \u0d9a\u0dd2\u0dbb\u0dd3\u0db8\u0dba\u0dd2.\n\u0d85\u0daf \u0daf\u0dc0\u0dc3\u0dda \u0d85\u0db4 \u0da2\u0dd3\u0dc0\u0dad\u0dca \u0dc0\u0db1\u0dca\u0db1\u0dda \u0d91\u0dc0\u0dd0\u0db1\u0dd2 \u0db8\u0dd2\u0db1\u0dd2\u0dc3\u0dca \u0dc3\u0db8\u0dd6\u0dc4\u0dba\u0d9a \u0dba. \u0dc3\u0db8\u0dc4\u0dbb \u0dc0\u0dd2\u0da7 \u0d9c\u0dd9\u0daf\u0dbb \u0db6\u0dd2\u0dbb\u0dd2\u0db3, \u0dc3\u0dd0\u0db8\u0dd2\u0dba\u0dcf \u0db4\u0dc0\u0dcf \u0db8\u0dda\u0d9a\u0db4\u0dca \u0daf\u0db8\u0dcf\u0d9c\u0dd9\u0db1 \u0dc3\u0dd2\u0da7\u0dd3. \u0db8\u0dda \u0db1\u0dd2\u0dc3\u0dcf \u0dc3\u0dd0\u0db6\u0dd1 \u0db6\u0dd2\u0dbb\u0dd2\u0db3, \u0dc3\u0dca\u0dc0\u0dcf\u0db8\u0dd2\u0dba\u0dcf \u0dc4\u0db3\u0dd4\u0db1\u0dcf \u0d9c\u0dd0\u0db1\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0dc0\u0dd3\u0db8 \u0db6\u0dbb\u0db4\u0dad\u0dbd \u0d9c\u0dd0\u0da7\u0dbd\u0dd4 \u0d87\u0dad\u0dd2 \u0d9a\u0dbb\u0db1\u0dd4 \u0dbd\u0db6\u0dba\u0dd2.\n\u0db8\u0dd1\u0dad \u0dc0\u0d9a\u0dc0\u0dcf\u0db1\u0dd4\u0dc0\u0dda \u0dbd\u0d82\u0d9a\u0dcf\u0dc0\u0dda \u0daf\u0dd2\u0d9a\u0dca\u0d9a\u0dc3\u0dcf\u0daf \u0db8\u0dd9\u0db1\u0dca \u0db8 \u0db4\u0dc0\u0dd4\u0dbd\u0dca \u0d86\u0dbb\u0dc0\u0dd4\u0dbd\u0dca \u0dc0\u0dbb\u0dca\u0db0\u0db1\u0dba \u0dc0\u0db1\u0dca\u0db1\u0dda \u0db8\u0dda \u0db4\u0dc3\u0dd4\u0db6\u0dd2\u0db8\u0dca \u0dad\u0dd4\u0dc5 \u0dba. \u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0db8\u0dd9\u0dc0\u0dbd\u0db8\u0dca \u0db8\u0dd2\u0db1\u0dd2\u0dc3\u0dd4\u0db1\u0dca \u0dc5\u0d82 \u0d9a\u0dbb\u0db1\u0dc0\u0dcf\u0da7 \u0dc0\u0da9\u0dcf \u0dc0\u0dda\u0d9c\u0dba\u0dd9\u0db1\u0dca \u0d88\u0dad\u0dca \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7\u0dd2\u0db1 \u0db6\u0dc0 \u0db4\u0dd9\u0db1\u0dd9\u0db1\u0dca\u0db1\u0da7 \u0d87\u0dad. \u0dc3\u0db8\u0dc4\u0dbb \u0db8\u0dd8\u0daf\u0dd4\u0d9a\u0dcf\u0d82\u0d9c \u0db4\u0dc0\u0dcf \u0db8\u0dda \u0dc0\u0dd9\u0db1\u0dd4\u0dc0\u0dd9\u0db1\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0dc0\u0dd3 \u0d87\u0dad.\n\u0dad\u0db8 \u0dc4\u0dd2\u0dad\u0dc0\u0dad\u0dd4\u0db1\u0dca \u0dc3\u0dd2\u0da7\u0dd2\u0db1 \u0dad\u0dd0\u0db1\u0dca \u0dc3\u0ddc\u0dba\u0dcf \u0daf\u0dd3\u0db8\u0da7 \u0db8\u0dd8\u0daf\u0dd4\u0d9a\u0dcf\u0d82\u0d9c\u0dba\u0da7 \u0dc3\u0dd2\u0daf\u0dd4 \u0dc0\u0db1\u0dca\u0db1\u0dda \u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0db8\u0dd9\u0dc0\u0dbd\u0db8\u0dca \u0d9a\u0ddc\u0db4\u0db8\u0dab \u0d85\u0dad\u0dda \u0dad\u0dd2\u0db6\u0dd4\u0dab \u0daf \u0db8\u0dd2\u0db1\u0dd2\u0dc3\u0dd4\u0db1\u0dca \u0db6\u0ddc\u0dbb\u0dd4 \u0d9a\u0dd2\u0dba\u0db1 \u0db6\u0dd0\u0dc0\u0dd2\u0db1\u0dd2.\n\u0dbb\u0dcf\u0dad\u0dca\u200d\u0dbb\u0dd2\u0dba\u0da7 \u0d87\u0db3\u0dda \u0d91\u0d9a\u0da7 \u0db1\u0dd2\u0daf\u0dcf\u0d9c\u0db1\u0dca\u0db1\u0dcf \u0db6\u0dd2\u0dbb\u0dd2\u0db3 \u0dc4\u0ddd \u0dc3\u0dca\u0dc0\u0dcf\u0db8\u0dd2\u0dba\u0dcf \u0daf\u0dc0\u0dcf\u0dbd\u0da7 \u0dc3\u0dd2\u0da7\u0dd2\u0db1 \u0dad\u0dd0\u0db1 \u0dc3\u0ddc\u0dba\u0dcf \u0d9c\u0dd0\u0db1\u0dd3\u0db8\u0da7 \u0dad\u0dcf\u0d9a\u0dca\u0dc2\u0dab\u0dba\u0dda \u0db4\u0dd2\u0dc4\u0dd2\u0da7 \u0db4\u0dd0\u0dad\u0dd2\u0dba \u0dba\u0dd4\u0dad\u0dd4\u0dc0 \u0d87\u0dad\u0dca\u0dad\u0dda \u0db8\u0dd2\u0db1\u0dd2\u0dc3\u0dca \u0dc3\u0db6\u0db3\u0dad\u0dcf \u0dad\u0dd4\u0dc5 \u0d87\u0dad\u0dd2 \u0db8\u0dd9\u0db8 \u0db8\u0dda\u0d9a\u0db4\u0dca \u0db1\u0dd2\u0dc3\u0dcf\u0dc0\u0dd9\u0db1\u0dd2. \u0db8\u0dd9\u0dc4\u0dd2 \u0d85\u0dc0\u0dc3\u0db1\u0dca \u0db4\u0dca\u200d\u0dbb\u0dad\u0dd2\u0db5\u0dbd\u0dba \u0dc0\u0db1\u0dca\u0db1\u0dda \u0dc4\u0dd4\u0daf\u0d9a\u0dbd\u0dcf \u0db8\u0dd2\u0db1\u0dd2\u0dc3\u0dd4\u0db1\u0dca \u0dc3\u0db8\u0dd6\u0dc4\u0dba\u0d9a\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0dc0\u0dd2\u0db8\u0dba\u0dd2.\n\u0d85\u0db4 \u0db4\u0dde\u0daf\u0dca\u0d9c\u0dbd\u0dd2\u0d9a \u0dba\u0dd0\u0dba\u0dd2 \u0dc3\u0dd2\u0dad\u0dcf \u0dc3\u0dd2\u0da7\u0dd2\u0db1 \u0db6\u0ddc\u0dc4\u0ddd \u0daf\u0dda \u0d85\u0daf \u0db4\u0ddc\u0daf\u0dd4 \u0daf\u0dda \u0db6\u0dc0\u0da7 \u0db4\u0dad\u0dca \u0dc0\u0dd3 \u0d87\u0dad.\n\u0d91\u0dc3\u0dda \u0db8 \u0d85\u0db4 \u0dc0\u0dd2\u0dc1\u0dca\u0dc0\u0dcf\u0dc3 \u0d9a\u0dbb\u0db1 \u0db6\u0ddc\u0dc4\u0ddd \u0daf\u0dda \u0d91\u0dc3\u0dda \u0db1\u0ddc\u0dc0\u0db1 \u0db6\u0dc0\u0dad\u0dca \u0d85\u0db4\u0da7 \u0dc0\u0dd2\u0dc1\u0dca\u0dc0\u0dcf\u0dc3 \u0d9a\u0dd2\u0dbb\u0dd3\u0db8\u0da7 \u0dc3\u0dd2\u0daf\u0dd4\u0dc0 \u0d87\u0dad. \u0dad\u0db8\u0db1\u0dca\u0da7 \u0dad\u0db8\u0db1\u0dca\u0dc0 \u0daf \u0d85\u0dc4\u0dd2\u0db8\u0dd2 \u0dbd\u0ddc\u0dc0\u0d9a \u0d85\u0db4\u0da7 \u0dad\u0dcf\u0dc0\u0d9a\u0dcf\u0dbd\u0dd2\u0d9a\u0dc0 \u0dc4\u0ddd \u0dc3\u0dd0\u0db1\u0dc3\u0dd2\u0dba \u0dc4\u0dd0\u0d9a\u0dca\u0d9a\u0dda \u0d85\u0db4 \u0daf \u0db8\u0dda\u0d9a\u0db4\u0dca \u0daf\u0db8\u0dcf \u0d9c\u0dd0\u0db1\u0dd3\u0db8\u0dd9\u0db1\u0dd2.\n- \u0dc0\u0da2\u0dd2\u0dbb \u0d9a\u0dcf\u0db1\u0dca\u0dad \u0d8b\u0db6\u0dda\u0dc3\u0dd2\u0d82\u0dc4 -\n\u0dbd\u0d82\u0d9a\u0dcf\u0dc0\u0da7 \u0d86\u0db4\u0dd4  \u0d89\u0db1\u0dca\u0daf\u0dd3\u0dba \u0db1\u0dd2\u0dc5\u0dd2\u0dba\u0d9c\u0dda \u0db1\u0dd2\u0dbb\u0dd4\u0dc0\u0dad\u0dca \u0dc0\u0dd3\u0da9\u0dd2\u0dba\u0ddd\u0dc0The Y"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc0\u0ddb\u0daf\u0dca\u200d\u0dba\u0dc0\u0dbb\u0dd4\u0db1\u0dca \u0da0\u0dd0\u0db1\u0dbd\u0dca \u0d9a\u0dd2\u0dbb\u0dd3\u0db8\u0dda \u0dc0\u0dd2\u0dc1\u0dbd\u0dad\u0db8 \u0da2\u0dcf\u0dbd\u0dba \u0dc0\u0db1 \u0d8a-\u0da0\u0dd0\u0db1\u0dbd\u0dd2\u0db1\u0dca \u0db4\u0dd3\u0d91\u0dbd\u0dca\u0dc3\u0dd3, \u0dc3\u0dc4 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0dc4 \u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0dad\u0dcf\u0d9a\u0dca\u200d\u0dc2\u0dab\u0dd2\u0d9a \u0d92\u0da2\u0db1\u0dca\u0dc3\u0dd2\u0dba (ICTA) \u0dc4\u0dcf \u0d91\u0d9a\u0dca\u0dc0 \u0dbb\u0da2\u0dba\u0dda \u0dbb\u0ddd\u0dc4\u0dbd\u0dca \u0dc3\u0db3\u0dc4\u0dcf \u0d8a-\u0da0\u0dd0\u0db1\u0dbd\u0dd2\u0db1\u0dca \u0dc3\u0dda\u0dc0\u0dcf\u0dc0\u201d \u0db1\u0db8\u0dd2\u0db1\u0dca \u0dbb\u0da2\u0dba\u0dda \u0dbb\u0ddd\u0dc4\u0dbd\u0dca\u0dc0\u0dbd \u0db6\u0dcf\u0dc4\u0dd2\u0dbb \u0dbb\u0ddd\u0d9c\u0dd3\u0db1\u0dca \u0dc3\u0db3\u0dc4\u0dcf \u0dc0\u0dda\u0dbd\u0dcf\u0dc0 \u0dc0\u0dd9\u0db1\u0dca\u0d9a\u0dbb \u0daf\u0dd3\u0db8\u0dda \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\u0d9a\u0dca \u0dc4\u0db3\u0dd4\u0db1\u0dca\u0dc0\u0dcf \u0daf\u0dd9\u0dba\u0dd2.\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0daf\u0dd0\u0db1\u0da7 \u0db4\u0dc0\u0dad\u0dd2\u0db1 \u0dc3\u0dde\u0d9b\u0dca\u200d\u0dba \u0dc3\u0dda\u0dc0\u0dcf \u0db4\u0daf\u0dca\u0db0\u0dad\u0dd2\u0dba \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8\u0dad\u0dca \u0d91\u0dc4\u0dd2 \u0dad\u0dad\u0dca\u0dad\u0dca\u0dc0\u0dba \u0d9c\u0ddd\u0dbd\u0dd3\u0dba \u0dc0\u0dc1\u0dba\u0dd9\u0db1\u0dca \u0db1\u0d82\u0dc0\u0dcf\u0dbd\u0dd3\u0db8\u0dad\u0dca \u0d85\u0dbb\u0db8\u0dd4\u0dab\u0dd4 \u0d9a\u0dbb \u0d9c\u0dad\u0dca \u0db8\u0dda \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba \u0dc3\u0dde\u0d9b\u0dca\u200d\u0dba \u0d85\u0db8\u0dcf\u0dad\u0dca\u200d\u0dba\u0dcf\u0d82\u0dc1\u0dba\u0dda, \u0da9\u0dd2\u0da2\u0dd2\u0da7\u0dbd\u0dca \u0dba\u0da7\u0dd2\u0dad\u0dbd \u0db4\u0dc4\u0dc3\u0dd4\u0d9a\u0db8\u0dca \u0dc3\u0dc4 \u0dc0\u0dd2\u0daf\u0dda\u0dc1 \u0dbb\u0dd0\u0d9a\u0dd2\u0dba\u0dcf \u0d9a\u0da7\u0dba\u0dd4\u0dad\u0dd4 \u0db4\u0dd2\u0dc5\u0dd2\u0db6\u0db3 \u0d85\u0db8\u0dcf\u0dad\u0dca\u200d\u0dba\u0dcf\u0d82\u0dc1\u0dba\u0dda \u0dc3\u0dc4 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0dc4 \u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0dad\u0dcf\u0d9a\u0dca\u200d\u0dc2\u0dab\u0dd2\u0d9a \u0d92\u0da2\u0db1\u0dca\u0dc3\u0dd2\u0dba\u0dd9\u0dc4\u0dd2 \u0db8\u0d9f \u0db4\u0dd9\u0db1\u0dca\u0dc0\u0dd3\u0db8 \u0dba\u0da7\u0dad\u0dda \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb\u0db1\u0dd4 \u0dbd\u0dd0\u0db6\u0dda. \u0db8\u0dda \u0d93\u0dad\u0dd2\u0dc4\u0dcf\u0dc3\u0dd2\u0d9a \u0dc4\u0dc0\u0dd4\u0dbd\u0dca\u0d9a\u0dcf\u0dbb\u0dd3\u0dad\u0dca\u0dc0\u0dba \u0db8\u0d9c\u0dd2\u0db1\u0dca \u0dbb\u0da2\u0dba\u0dda \u0dbb\u0ddd\u0dc4\u0dbd\u0dca \u0d9a\u0dbb\u0dcf \u0d91\u0db1 \u0dbb\u0ddd\u0d9c\u0dd3\u0db1\u0dca\u0da7 \u0db4\u0dc4\u0dc3\u0dd4\u0dc0\u0dd9\u0db1\u0dca\u0db8 \u0dc3\u0dd2\u0dba \u0dc0\u0ddb\u0daf\u0dca\u200d\u0dba \u0dc3\u0dda\u0dc0\u0dcf\u0dc0\u0db1\u0dca \u0d89\u0da7\u0dd4\u0d9a\u0dbb \u0d9c\u0dd0\u0db1\u0dd3\u0db8\u0da7 \u0db4\u0dc4\u0dc3\u0dd4\u0d9a\u0db8\u0dca \u0dc3\u0db4\u0dba\u0db1\u0dd4 \u0d87\u0dad.\n\u0dbb\u0da2\u0dba\u0dda \u0dbb\u0ddd\u0dc4\u0dbd\u0dca \u0d9a\u0dbb\u0dcf \u0d91\u0db1 \u0dbb\u0ddd\u0d9c\u0dd3\u0db1\u0dca, \u0db4\u0ddd\u0dbd\u0dd2\u0db8\u0dca\u0dc0\u0dbd \u0d9c\u0dad\u0d9a\u0dbb\u0db1 \u0d9a\u0dcf\u0dbd\u0dba \u0dc3\u0dc4 \u0dc1\u0dca\u200d\u0dbb\u0db8\u0dba \u0d89\u0dad\u0dd2\u0dbb\u0dd2\u0d9a\u0dbb \u0d94\u0dc0\u0dd4\u0db1\u0dca\u0d9c\u0dda \u0db4\u0dc4\u0dc3\u0dd4\u0dc0 \u0db8\u0dda \u0dc3\u0dda\u0dc0\u0dcf\u0dc0 \u0db8\u0d9c\u0dd2\u0db1\u0dca \u0dbd\u0dd0\u0db6\u0dd9\u0db1\u0dd4 \u0d87\u0dad\u0dd0\u0dba\u0dd2 \u0d8a-\u0da0\u0dd0\u0db1\u0dbd\u0dd2\u0db1\u0dca \u0d86\u0dba\u0dad\u0db1\u0dba\u0dda \u0dc0\u0dd2\u0dc1\u0dca\u0dc0\u0dcf\u0dc3\u0dba\u0dba\u0dd2. \u0d8a-\u0da0\u0dd0\u0db1\u0dbd\u0dd2\u0db1\u0dca \u0dc3\u0dda\u0dc0\u0dcf\u0dc0 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dd3\u0db8 \u0db1\u0dd2\u0dc3\u0dcf \u0d95\u0db1\u0dd1\u0db8 \u0daf\u0dd4\u0dbb\u0d9a\u0dae\u0db1 \u0da2\u0dcf\u0dbd\u0dba\u0d9a\u0dca \u0d94\u0dc3\u0dca\u0dc3\u0dda 0715 225 225 \u0d85\u0db8\u0dad\u0dcf \u0dbb\u0da2\u0dba\u0dda \u0dbb\u0ddd\u0dc4\u0dbd\u0dca\u0dc0\u0dbd \u0db6\u0dcf\u0dc4\u0dd2\u0dbb \u0dbb\u0ddd\u0d9c\u0dd3 \u0d85\u0d82\u0dc1\u0dba\u0dd9\u0db1\u0dca \u0dbd\u0db6\u0dcf\u0d9c\u0db1\u0dca\u0db1\u0dcf \u0db4\u0dca\u200d\u0dbb\u0dad\u0dd2\u0d9a\u0dcf\u0dbb \u0dc3\u0db3\u0dc4\u0dcf, \u0db4\u0ddd\u0dbd\u0dd2\u0db8\u0dca\u0dc0\u0dbd \u0d9a\u0dcf\u0dbd\u0dba \u0d9c\u0dad \u0db1\u0ddc\u0d9a\u0dbb, \u0db1\u0dd2\u0dba\u0db8\u0dd2\u0dad \u0dc0\u0dd9\u0dbd\u0dcf\u0dc0\u0d9a\u0dca \u0dc0\u0dd9\u0db1\u0dca\u0d9a\u0dbb \u0d9c\u0dad \u0dc4\u0dd0\u0d9a\u0dd2\u0dba.\n\u0db8\u0dda \u0dc3\u0dda\u0dc0\u0dcf\u0dc0 \u0db1\u0ddc\u0db8\u0dd2\u0dbd\u0dba\u0dda \u0dbd\u0db6\u0dcf\u0d9c\u0dad \u0dc4\u0dd0\u0d9a\u0dd2 \u0dc3\u0dda\u0dc0\u0dcf\u0dc0\u0d9a\u0dd2. \u0db7\u0dcf\u0dc0\u0dd2\u0dad \u0d9a\u0dbb\u0db1\u0dca\u0db1\u0db1\u0dca\u0da7 \u0dad\u0dc0 \u0daf\u0dd4\u0dbb\u0da7\u0dad\u0dca \u0db4\u0dc4\u0dc3\u0dd4\u0d9a\u0db8\u0dca \u0dc3\u0dbd\u0dc3\u0dcf \u0daf\u0dd3\u0db8 \u0dc3\u0db3\u0dc4\u0dcf \u0db1\u0dc0\u0dd3\u0db1 \u0dad\u0dcf\u0d9a\u0dca\u200d\u0dc2\u0dab\u0dba \u0db7\u0dcf\u0dc0\u0dd2\u0dad \u0d9a\u0dd2\u0dbb\u0dd2\u0db8\u0dda \u0db4\u0dd2\u0dba\u0dc0\u0dbb\u0d9a\u0dca \u0dbd\u0dd9\u0dc3, \u0db8\u0dd9\u0dc3\u0dda \u0dc0\u0dda\u0dbd\u0dcf\u0dc0 \u0dc0\u0dd9\u0db1\u0dca\u0d9a\u0dbb \u0d9c\u0dd0\u0db1\u0dd3\u0db8\u0dda \u0db4\u0dc4\u0dc3\u0dd4\u0d9a\u0db8 \u0d85\u0db1\u0dca\u0dad\u0dbb\u0dca\u0da2\u0dcf\u0dbd\u0dba \u0dc4\u0dbb\u0dc4\u0dcf (www.echannelling.com) \u0dc3\u0dc4 \u0dc3\u0dca\u0db8\u0dcf\u0dbb\u0dca\u0da7\u0dca \u0dc6\u0ddd\u0db1\u0dca \u0dc4\u0dbb\u0dc4\u0dcf (eChannelling App) \u0dbd\u0db6\u0dcf\u0d9c\u0dd0\u0db1\u0dd3\u0db8\u0dda \u0dc4\u0dd0\u0d9a\u0dd2\u0dba\u0dcf\u0dc0 \u0daf \u0d87\u0dad. \u0db4\u0ddc\u0daf\u0dd4 \u0da2\u0db1\u0dad\u0dcf\u0dc0 \u0dc3\u0db3\u0dc4\u0dcf \u0db1\u0dc0 \u0dad\u0dcf\u0d9a\u0dca\u200d\u0dc2\u0dab\u0dba \u0db7\u0dcf\u0dc0\u0dd2\u0dad \u0d9a\u0dbb\u0db8\u0dd2\u0db1\u0dca \u0db1\u0ddc\u0db8\u0dd2\u0dbd\u0dba\u0dda \u0db1\u0dc0\u0dd3\u0db1 \u0dc3\u0dde\u0d9b\u0dca\u200d\u0dba \u0dc3\u0dda\u0dc0\u0dcf \u0db4\u0dc4\u0dc3\u0dd4\u0d9a\u0db8\u0dca \u0dbd\u0db6\u0dcf\u0daf\u0dd3\u0db8\u0da7 \u0dc4\u0dd0\u0d9a\u0dd2\u0dba\u0dcf\u0dc0 \u0dbd\u0dd0\u0db6\u0dd3\u0db8 \u0db1\u0dd2\u0dc3\u0dcf \u0db8\u0dda \u0dc3\u0dda\u0dc0\u0dcf\u0dc0 \u0dbb\u0ddd\u0dc4\u0dbd\u0dca\u0dc0\u0dbd\u0da7 \u0db8\u0dc4\u0dad\u0dca \u0db4\u0dc4\u0dc3\u0dd4\u0dc0\u0d9a\u0dca \u0dc0\u0dd9\u0dba\u0dd2. \u0db8\u0dd9\u0db8\u0d9c\u0dd2\u0db1\u0dca \u0dbb\u0ddd\u0dc4\u0dbd\u0dca\u0dc0\u0dbd \u0db7\u0dde\u0dad\u0dd2\u0d9a \u0dba\u0da7\u0dd2\u0dad\u0dbd \u0db4\u0dc4\u0dc3\u0dd4\u0d9a\u0db8\u0dca \u0db8\u0dd9\u0db1\u0dca\u0db8 \u0db8\u0dcf\u0db1\u0dc0 \u0dc3\u0db8\u0dca\u0db4\u0dad\u0dca \u0dc0\u0da9\u0dcf\u0dad\u0dca \u0d9a\u0dcf\u0dbb\u0dca\u0dba\u0d9a\u0dca\u200d\u0dc2\u0db8\u0dc0 \u0dc3\u0dc4 \u0db5\u0dbd\u0daf\u0dcf\u0dba\u0d9a\u0dc0 \u0dba\u0ddc\u0daf\u0dcf \u0d9c\u0dd0\u0db1\u0dd3\u0db8\u0dda \u0dc4\u0dd0\u0d9a\u0dd2\u0dba\u0dcf\u0dc0 \u0dbb\u0ddd\u0dc4\u0dbd\u0dca\u0dc0\u0dbd\u0da7 \u0dbd\u0dd0\u0db6\u0dda.\n\u00a0\u0db6\u0dcf\u0dc4\u0dd2\u0dbb \u0dbb\u0ddd\u0d9c\u0dd3 \u0d85\u0d82\u0dc1\u0dc0\u0dbd \u0d9c\u0dad\u0d9a\u0dd2\u0dbb\u0dd3\u0db8\u0da7 \u0dc3\u0dd2\u0daf\u0dd4\u0dc0\u0db1 \u0d9a\u0dcf\u0dbd\u0dba \u0d89\u0dad\u0dd2\u0dbb\u0dd2\u0d9a\u0dbb \u0d9c\u0dd0\u0db1\u0dd3\u0db8\u0da7\u0dad\u0dca \u0d94\u0dc0\u0dd4\u0db1\u0dca\u0da7 \u0d85\u0dc0\u0dc1\u0dca\u200d\u0dba \u0dc3\u0dda\u0dc0\u0dcf\u0dc0\u0db1\u0dca \u0db4\u0dd2\u0dc5\u0dd2\u0db6\u0db3 \u0d9a\u0dbd\u0dd2\u0db1\u0dca\u0db8 \u0dbb\u0ddd\u0dc4\u0dbd \u0daf\u0dd0\u0db1\u0dd4\u0db8\u0dca\u0dc0\u0dad\u0dca \u0d9a\u0dd2\u0dbb\u0dd3\u0db8\u0dda \u0dc4\u0dd0\u0d9a\u0dd2\u0dba\u0dcf\u0dc0 \u0dbd\u0dd0\u0db6\u0dd3\u0db8\u0dad\u0dca \u0db1\u0dd2\u0dc3\u0dcf \u0dbb\u0ddd\u0d9c\u0dd3\u0db1\u0dca\u0da7 \u0db8\u0dd9\u0db8\u0d9c\u0dd2\u0db1\u0dca \u0d89\u0db8\u0dc4\u0dad\u0dca \u0db4\u0dc4\u0dc3\u0dd4\u0dc0\u0d9a\u0dca \u0dc3\u0dd0\u0dbd\u0dc3\u0dd9\u0db1\u0dd4 \u0d87\u0dad. \u0dc3\u0dde\u0d9b\u0dca\u200d\u0dba \u0dc3\u0dda\u0dc0\u0dcf \u0d85\u0d82\u0dc1\u0dba \u0dc0\u0dd2\u0db4\u0dca\u0dbd\u0dc0\u0dd3\u0dba \u0db4\u0dbb\u0dd2\u0dc0\u0dbb\u0dca\u0dad\u0db1\u0dba\u0d9a\u0da7 \u0dbd\u0d9a\u0dca\u0d9a\u0dbb\u0db8\u0dd2\u0db1\u0dca \u0dc3\u0dc4 \u0dc3\u0dde\u0d9b\u0dca\u200d\u0dba \u0dc3\u0db8\u0dca\u0db4\u0db1\u0dca\u0db1 \u0da2\u0dcf\u0dad\u0dd2\u0dba\u0d9a\u0dca \u0d9c\u0ddc\u0da9 \u0db1\u0dd0\u0d9f\u0dd3\u0db8\u0dda \u0d9a\u0dcf\u0dbb\u0dca\u0dba\u0dba\u0da7 \u0d8b\u0dbb \u0daf\u0dd9\u0db8\u0dd2\u0db1\u0dca \u0d85\u0dbb\u0db9\u0db1 \u0db8\u0dda \u0dc3\u0dda\u0dc0\u0dcf\u0dc0 \u0d85\u0db1\u0dcf\u0d9c\u0dad\u0dba\u0dda \u0daf\u0dd3 \u0da2\u0dcf\u0dad\u0dd2\u0d9a \u0dc0\u0dc1\u0dba\u0dd9\u0db1\u0dca \u0daf\u0dd2\u0dc0\u0dba\u0dd2\u0db1 \u0db4\u0dd4\u0dbb\u0dcf \u0dc0\u0dca\u200d\u0dba\u0dcf\u0db4\u0dca\u0dad \u0d9a\u0dd9\u0dbb\u0db1\u0dd4 \u0d87\u0dad.\n\u0d9a\u0db4\u0dca\u0dbb\u0dd4\u0d9a"},
{"author(s)": "", "article": "Tuesday, \u0da2\u0dd4\u0db1\u0dd2 19, 2018 - 10:57\u0d85\u0dad\u0db1 \u0db8\u0dd9\u0dad\u0db1 Gossip\u0d85\u0dc1\u0dca\u200d\u0dbb\u0dd0\u0dad\u0dc0\u0dad\u0dca \u0db4\u0dd8\u0dad\u0d9c\u0dca\u0da2\u0db1\u0dba\u0dcf \u0dc3\u0dd1\u0db8 \u0db8\u0ddc\u0dc4\u0ddc\u0dad\u0d9a\u0db8 \u0da0\u0dd2\u0dad\u0dca\u0dad \u0dc3\u0db1\u0dca\u0dae\u0dcf\u0db1\u0dba \u0dad\u0dd4\u0dc5 \u0db4\u0dd2\u0db1\u0dca, \u0db4\u0dc0\u0dca \u0dbb\u0dd0\u0dc3\u0dca \u0d9a\u0dbb\u0dba\u0dd2. \u0d85\u0dbb\u0db8\u0dd4\u0dab\u0d9a\u0dca \u0dc3\u0dca\u0db4\u0dbb\u0dca\u0dc1 \u0dc0\u0dd6 \u0dc3\u0dd0\u0db1\u0dd2\u0db1\u0dca \u0dbb\u0dd6\u0db4 \u0dbb\u0dd6\u0db4, \u0dc1\u0db6\u0dca\u0daf \u0dbb\u0dd6\u0db4, \u0d9c\u0db1\u0dca\u0db0 \u0dbb\u0dd6\u0db4, \u0dbb\u0dc3 \u0dbb\u0dd6\u0db4, \u0d9d\u0da7\u0dca\u0da8\u0db6\u0dca\u0db7 \u0dbb\u0dd6\u0db4, \u0db0\u0db8\u0dca\u0db8 \u0dbb\u0dd6\u0db4 \u0dbb\u0dd0\u0dc3\u0dca \u0d9a\u0dbb\u0dba\u0dd2. \u0d8b\u0daf\u0dcf\u0dc4\u0dbb\u0dab\u0dba\u0d9a\u0dca \u0dbd\u0dd9\u0dc3 \u0d87\u0dc3\u0da7 \u0d9c\u0ddd\u0db8\u0dbb \u0dc0\u0dd6 \u0db4\u0dd2\u200d\u0dca\u200d\u0dbb\u0dba \u0db8\u0db1\u0dcf\u0db4 \u0dbb\u0dd6\u0db4\u0dba\u0d9a\u0dca \u0daf\u0dd4\u0da7\u0dd4 \u0dc3\u0dd0\u0db1\u0dd2\u0db1\u0dca \u0db8\u0dda \u0dbb\u0dd6\u0db4\u0dba \u0dc4\u0ddc\u0db3\u0dba\u0dd2 \u0dbd\u0dc3\u0dca\u0dc3\u0db1\u0dba\u0dd2 \u0db4\u0dd2\u200d\u0dca\u200d\u0dbb\u0dba\u0dba\u0dd2 \u0d9a\u0dd2\u0dba\u0dcf \u0dc3\u0d82\u0da5\u0dcf\u0dc0\u0d9a\u0dca \u0dc3\u0da7\u0dc4\u0db1\u0d9a\u0dca \u0d87\u0dad\u0dd2 \u0d9a\u0dbb \u0d9c\u0db1\u0dd3. \n\u0db8\u0dd9\u0dc3\u0dda \u0dc3\u0dd4\u0d9b \u0dba\u0dd0\u0dba\u0dd2 \u0d9c\u0dad\u0dca \u0dc0\u0dd2\u0db1\u0dca\u0daf\u0db1\u0dba\u0dda \u0dc3\u0d82\u0da5\u0dcf\u0dc0 \u0db1\u0dd2\u0dad\u0dbb \u0db1\u0dd2\u0dad\u0dbb \u0dc3\u0dd2\u0dad\u0dda \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dda. \u0dc3\u0d82\u0d9b\u0dcf\u0dbb \u0d9a\u0dbb\u0dba\u0dd2. \u0dc3\u0dd1\u0db8 \u0dc0\u0dda\u0dbd\u0dcf\u0dc0\u0d9a\u0db8 \u0db8\u0dda \u0dc3\u0d82\u0da5\u0dcf\u0dc0 \u0daf\u0dbb\u0dd4\u0dc0\u0dd9\u0d9a\u0dd4 \u0dbb\u0ddd\u0daf\u0dba\u0d9a\u0dca \u0db4\u0dd9\u0dbb\u0dc5\u0db8\u0dd2\u0db1\u0dca \u0dba\u0db1\u0dca\u0db1\u0dcf \u0dc3\u0dda \u0d92 \u0d85\u0dbb\u0db8\u0dd4\u0dab\u0db8 \u0db1\u0dd0\u0dc0\u0dad \u0db1\u0dd0\u0dc0\u0dad \u0db8\u0dd9\u0db1\u0dd9\u0dc4\u0dd2 \u0d9a\u0dbb\u0dba\u0dd2. \u0dc4\u0dbb\u0d9a\u0dcf \u0daf\u0dc0\u0dbd\u0dca \u0daf\u0dc0\u0dc3\u0dda \u0d86\u0dc4\u0dcf\u0dbb\u0dba\u0da7 \u0d9c\u0dad\u0dca \u0dad\u0dab\u0d9a\u0ddc\u0dc5 \u0dc4\u0ddd \u0db4\u0dd2\u0daf\u0dd4\u0dbb\u0dd4 \u0dc0\u0db8\u0dcf\u0dbb\u0dcf \u0dc4\u0d9a\u0dca\u0d9a\u0dd9\u0db1\u0dca \u0dc4\u0d9a\u0dca\u0d9a\u0da7 \u0db8\u0dcf\u0dbb\u0dd4 \u0d9a\u0dbb\u0db8\u0dd2\u0db1\u0dca \u0dc4\u0db4 \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7\u0dd3. \n\u0db8\u0dd2\u0db1\u0dd2\u0dc3\u0dcf \u0daf \u0dbb\u0dcf\u0d9c\u0dd2 \u0d85\u0dbb\u0db8\u0dd4\u0dab\u0dd4 \u0d91\u0dc3\u0dda \u0db8\u0dd9\u0db1\u0dd9\u0dc4\u0dd2 \u0d9a\u0dbb\u0db8\u0dd2\u0db1\u0dca \u0dbd\u0ddd\u0db7 \u0dc3\u0dd2\u0dad\u0dca \u0d8b\u0db4\u0daf\u0dc0\u0dba\u0dd2. \u0d85\u0db4\u0dd2\u200d\u0dca\u200d\u0dbb\u0dba \u0d85\u0dbb\u0db8\u0dd4\u0dab\u0dd4 \u0db8\u0dd9\u0db1\u0dd9\u0dc4\u0dd2 \u0d9a\u0dbb\u0db8\u0dd2\u0db1\u0dca \u0dad\u0dbb\u0dc4 \u0daf\u0dca\u0dc0\u0dda\u0dc2 \u0dc3\u0dd2\u0dad\u0dca \u0d8b\u0db4\u0daf\u0dc0\u0dba\u0dd2. \u0dad\u0dab \u0db4\u0dd2\u0da7\u0dd2\u0dba\u0dd9\u0db1\u0dca \u0d9a\u0dd4\u0dc3\u0dca \u0db4\u0dd2\u0dbb\u0dd0\u0dc0\u0dd6 \u0d9c\u0dc0 \u0db4\u0da7\u0dca\u0da7\u0dd2\u0dba \u0dc4\u0dd0\u0db1\u0dca\u0daf\u0dd1 \u0d9a\u0dcf\u0dbd\u0dba \u0d91\u0dc5\u0db9\u0dd9\u0dad\u0dca\u0db8 \u0d9c\u0dc0 \u0db4\u0da7\u0dca\u0da7\u0dd2\u0dba \u0db6\u0dcf\u0dbb \u0dad\u0dd0\u0db1\u0dd0\u0dad\u0dca\u0dad\u0dcf \u0d9c\u0dc0\u0dba\u0dd2\u0db1\u0dca \u0d9c\u0dc0 \u0d9c\u0dcf\u0dbd\u0da7 \u0daf\u0d9a\u0dca\u0d9a\u0dcf \u0d9c\u0dd9\u0db1\u0dd0\u0dc0\u0dd2\u0dad\u0dca \u0d9a\u0ddc\u0da7\u0dd4 \u0d9a\u0dd0\u0dbb \u0dad\u0db6\u0db1\u0dd4 \u0dbd\u0db6\u0dba\u0dd2. \u0db1\u0dd0\u0dc0\u0dad \u0d8b\u0daf\u0dda\u0da7 \u0db4\u0dd0\u0db8\u0dd2\u0dab \u0d85\u0dbd\u0dd4\u0dad\u0dca \u0dad\u0dab \u0db4\u0dd2\u0da7\u0dd2\u0dba\u0d9a\u0da7 \u0d9c\u0dd9\u0db1 \u0dba\u0dd1\u0db8 \u0dc3\u0db3\u0dc4\u0dcf \u0d9a\u0da9\u0dd4\u0dbd\u0dca\u0dbd \u0dc0\u0dd2\u0dc0\u0dd8\u0dad \u0d9a\u0dbb\u0dba\u0dd2. \n\u0d92 \u0d85\u0dc0\u0dc3\u0dca\u0dae\u0dcf\u0dc0\u0dda \u0d9c\u0dc0 \u0dbb\u0dd1\u0db1 \u0daf\u0dd9\u0db4\u0dc3\u0da7 \u0db4\u0dd9\u0dbb\u0dc5\u0dcf \u0d9c\u0dd9\u0db1 \u0db4\u0dc5\u0db8\u0dd4\u0dc0\u0db8 \u0d89\u0daf\u0dd2\u0dbb\u0dd2\u0dba\u0da7 \u0db4\u0dd0\u0db8\u0dd2\u0dab \u0d9a\u0da9\u0dd4\u0dbd\u0dca\u0dbd\u0dd9\u0db1\u0dca \u0db4\u0dd2\u0da7\u0dc0\u0db1\u0dca\u0db1\u0dda \u0d91\u0dc4\u0dd2 \u0dc3\u0dd2\u0da7\u0dd2\u0db1 \u0dc1\u0d9a\u0dca\u0dad\u0dd2\u0db8\u0dad\u0dca , \u0db6\u0dbd\u0dc0\u0dad\u0dca \u0d9c\u0dc0\u0dba\u0dcf\u0dba. \u0d91\u0dc3\u0dda\u0db8 \u0db8\u0dd2\u0db1\u0dd2\u0dc3\u0dcf\u0d9c\u0dda \u0db8\u0dbb\u0dab\u0dcf\u0dc3\u0db1\u0dca\u0db1 \u0db8\u0ddc\u0dc4\u0ddc\u0dad\u0dda \u0d85\u0dc0\u0dc3\u0db1\u0dca \u0da0\u0dd4\u0dad\u0dd2 \u0dc3\u0dd2\u0dad\u0da7 \u0d85\u0dbb\u0db8\u0dd4\u0dab\u0dd4 \u0dc0\u0db1\u0dca\u0db1\u0dda \u0daf \u0dc3\u0dd2\u0dad\u0dda \u0dad\u0daf\u0dd2\u0db1\u0dca \u0d85\u0dbd\u0dca\u0dbd\u0dcf\u0d9c\u0dd9\u0db1 \u0dc3\u0dd2\u0da7\u0dd2\u0db1 \u0d85\u0dbb\u0db8\u0dd4\u0dab\u0d9a\u0dd2. \u0dc3\u0dd2\u0dad\u0dd4\u0dc0\u0dd2\u0dbd\u0dca\u0dbd\u0d9a\u0dd2. \u0d92 \u0dbd\u0ddd\u0db7 \u0db7\u0dc0 \u0dc4\u0ddd \u0daf\u0dca\u0dc0\u0dda\u0dc2 \u0db7\u0dc0 \u0d85\u0db1\u0dd4\u0dc0 \u0db8\u0dd2\u0db1\u0dd2\u0dc3\u0dcf\u0d9c\u0dda \u0d8a\u0dc5\u0d9f \u0da2\u0dcf\u0dad\u0dd2\u0dba \u0dc3\u0d9a\u0dc3\u0dca \u0dc0\u0dd9\u0dba\u0dd2. \u0d91\u0dc4\u0dd2 \u0db4\u0dd2\u0dc5\u0dd2\u0dc3\u0dd2\u0db3 \u0d9c\u0db1\u0dd3. \n\u0dbb\u0d82\u0da2\u0db1\u0dca \u0db4\u0dba\u0dcf\u0d9c\u0dbd \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0daf\u0dd2\u0d82\u0da0\u0dd2 \u0dad\u0dd2\u0dc3\u0dca \u0db4\u0dc3\u0dca \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0dc0\u0dd2\u0dc0\u0dcf\u0dc4\u0d9a\u0dba\u0dd9\u0d9a\u0dd2. \u0d9a\u0dbd\u0dd2\u0db1\u0dca \u0d8b\u0d9c\u0dca\u200d\u0dbb \u0db8\u0dad\u0dca\u0db4\u0dd0\u0db1\u0dca \u0dc0\u0dd2\u0dbb\u0ddd\u0db0\u0dd2\u0dba\u0dd9\u0d9a\u0dd4 \u0dc0\u0dd6 \u0d94\u0dc4\u0dd4 \u0daf\u0dd0\u0dad\u0dca \u0daf\u0dd0\u0da9\u0dd2\u0dbd\u0dd9\u0dc3 \u0db8\u0dad\u0dca\u0db4\u0dd0\u0db1\u0da7 \u0d87\u0db6\u0dca\u0db6\u0dd0\u0dc4\u0dd2 \u0dc0\u0dd3 \u0d87\u0dad. \u0d91\u0dc3\u0dda\u0db8 \u0d94\u0dc4\u0dd4\u0d9c\u0dda \u0db6\u0dd9\u0dbd\u0dca\u0dbd\u0dda \u0d8b\u0d9c\u0dca\u200d\u0dbb \u0dc0\u0dda\u0daf\u0db1\u0dcf\u0dc0\u0d9a\u0dca \u0dc4\u0da7 \u0d9c\u0dd9\u0db1 \u0d87\u0dad\u0dd2 \u0d85\u0dad\u0dbb \u0dc3\u0dd2\u0dba\u0dbd\u0dd4 \u0dc0\u0ddb\u0daf\u0dca\u200d\u0dba \u0db4\u0dbb\u0dd3\u0d9a\u0dca\u0dc2\u0dab \u0dc0\u0dbd\u0dd2\u0db1\u0dca \u0d94\u0dc4\u0dd4\u0da7 \u0dbb\u0ddd\u0d9c\u0dba\u0d9a\u0dca \u0db1\u0dd0\u0dad\u0dd0\u0dba\u0dd2 \u0db1\u0dd2\u0d9c\u0db8\u0db1\u0dba \u0dc0\u0dd3 \u0d87\u0dad. \u0db8\u0dda \u0d85\u0dad\u0dbb \u0d94\u0dc4\u0dd4 \u0dbb\u0dcf\u0dad\u0dca\u200d\u0dbb\u0dd3 \u0dc4\u0dd3\u0db1\u0dd9\u0db1\u0dca \u0db6\u0dd2\u0dba\u0da7 \u0db4\u0dad\u0dca\u0dc0 \u0d9a\u0dd1 \u0d9c\u0dc3\u0dcf \u0d9c\u0dd9\u0db1 \u0d85\u0dc0\u0daf\u0dd2 \u0dc0\u0dd9\u0dba\u0dd2. \n\u0d8a\u0da7 \u0dc4\u0dda\u0dad\u0dd4\u0dc0 \u0dc0\u0dc3\u0dbb \u0daf\u0dd9\u0d9a\u0d9a\u0da7 \u0db4\u0dd9\u0dbb \u0db1\u0dcf\u0db1 \u0dad\u0da7\u0dcf\u0d9a\u0dba\u0d9a\u0da7 \u0dc0\u0dd0\u0da7\u0dd3 \u0db8\u0dd2\u0dba\u0d9c\u0dd2\u0dba \u0d94\u0dc4\u0dd4\u0d9c\u0dda \u0dba\u0dc4\u0dc5\u0dd4\u0dc0\u0dd9\u0d9a\u0dca \u0dc0\u0dd6 \u0da0\u0db8\u0dd2\u0dbd \u0dc4\u0dd3\u0db1\u0dd9\u0db1\u0dca \u0d94\u0dc4\u0dd4 \u0dc3\u0ddc\u0dba\u0dcf \u0d9c\u0dd9\u0db1 \u0d87\u0dc0\u0dd2\u0dad\u0dca \u0d94\u0dc4\u0dd4\u0dc0 \u0d85\u0dc0\u0daf\u0dd2 \u0d9a\u0dd2\u0dbb\u0dd3\u0db8\u0dba\u0dd2. \u0d91\u0dc3\u0dda \u0daf\u0dd2\u0dba\u0dda \u0d9c\u0dd2\u0dbd\u0dd3 \u0db8\u0dd2\u0dba\u0d9c\u0dd2\u0dba \u0da0\u0db8\u0dd2\u0dbd \u0d85\u0db8\u0dd4\u0db8 \u0d85\u0db8\u0dd4 \u0db6\u0dda\u0db6\u0daf\u0dca\u0daf\u0dd9\u0d9a\u0dd2. \u0d85\u0dc0\u0dd2\u0dc0\u0dcf\u0dc4\u0d9a\u0dba\u0dd9\u0d9a\u0dd4 \u0dc0\u0dd6 \u0da0\u0dd2\u0db8\u0dbd \u0d85\u0dc3\u0dca\u0dc0\u0dcf\u0db7\u0dcf\u0dc0\u0dd2\u0d9a \u0da0\u0dbb\u0dca\u0dba\u0dcf\u0dc0\u0dbd\u0da7 \u0dc4\u0dd4\u0dbb\u0dd4 \u0dc0\u0dd6\u0dc0\u0dd9\u0d9a\u0dd2. \u0daf\u0dd0\u0db1\u0dca \u0dbb\u0d82\u0da2\u0db1\u0dca \u0daf \u0d85\u0dc3\u0dca\u0dc0\u0dcf\u0db7\u0dcf\u0dc0\u0dd2\u0d9a \u0da0\u0dbb\u0dca\u0dba\u0dcf\u0dc0\u0dbd\u0da7 \u0dc4\u0dd4\u0dbb\u0dd4 \u0dc0\u0dd3 \u0d87\u0dad\u0dd2 \u0d85\u0dad\u0dbb \u0d9c\u0db8\u0db1\u0dca \u0d9a\u0dbb\u0db1\u0dca\u0db1\u0dda \u0daf \u0da0\u0db8\u0dd2\u0dbd \u0d9c\u0db8\u0db1\u0dca \u0d9a\u0dc5 \u0d86\u0d9a\u0dcf\u0dbb\u0dba\u0da7\u0dba. \n\u0d92 \u0d9c\u0db8\u0db1\u0dca \u0dc0\u0dd2\u0dbd\u0dcf\u0dc3\u0dba\u0dd9\u0db1\u0dca\u0db8\u0dba. \u0dbb\u0d82\u0da2\u0db1\u0dca \u0d9c\u0dda \u0db6\u0dd2\u0dbb\u0dd2\u0db3 \u0dc0\u0ddb\u0daf\u0dca\u200d\u0dba \u0db4\u0dca\u200d\u0dbb\u0dad\u0dd2\u0d9a\u0dcf\u0dbb\u0dc0\u0dbd\u0dd2\u0db1\u0dca \u0d94\u0dc4\u0dd4\u0da7 \u0dc3\u0dd4\u0dc0\u0dba\u0d9a\u0dca \u0dbd\u0db6\u0dcf \u0daf\u0dd3\u0db8\u0da7 \u0daf\u0dd0\u0da9\u0dd2 \u0d8b\u0dad\u0dca\u0dc3\u0dcf\u0dc4\u0dba\u0d9a\u0dca \u0d9c\u0dad\u0dca\u0dad \u0daf \u0dbb\u0db1\u0dca\u0da2\u0db1\u0dca \u0d85\u0db0\u0dd2\u0d9a \u0dbd\u0dd9\u0dc3 \u0db8\u0dad\u0dca\u0db4\u0dd0\u0db1\u0da7 \u0d87\u0db6\u0dca\u0db6\u0dd0\u0dc4\u0dd2\u0dc0\u0dd3\u0db8 \u0db1\u0dd2\u0dc3\u0dcf \u0daf \u0dba\u0db1\u0dca\u0dad\u0dca\u200d\u0dbb \u0db8\u0db1\u0dca\u0dad\u0dca\u200d\u0dbb \u0d9c\u0dd4\u0dbb\u0dd4\u0d9a\u0db8\u0dca \u0d9a\u0dc5\u0dad\u0dca \u0d91\u0dba\u0dd2\u0db1\u0dca \u0daf \u0dc3\u0dc4\u0db1\u0dba\u0d9a\u0dca \u0db1\u0ddc\u0dc0\u0dd3\u0dba. \u0d85\u0db1\u0dca\u0dad\u0dd2\u0db8\u0da7 \u0d87\u0dba \u0d9c\u0dd4\u0db4\u0dca\u0dad \u0dc0\u0dd2\u0daf\u0dca\u200d\u0dba\u0dcf \u0d9c\u0dc0\u0dda\u0dc2\u0dab \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba \u0d9a\u0dbb\u0dcf \u0d94\u0dc4\u0dd4 \u0d9a\u0dd0\u0db3\u0dc0\u0dcf\u0d9c\u0dd9\u0db1 \u0d86\u0dc0\u0dda\u0dba. \u0d91\u0dc4\u0dd2\u0daf\u0dd3 \u0d85\u0db0\u0dca\u200d\u0dba\u0dcf\u0dad\u0dca\u0db8\u0dd3\u0dba \u0d8b\u0db4\u0daf\u0dda\u0dc1\u0d9a\u0dc0\u0dbb\u0dba\u0dcf \u0db8\u0dd4\u0dab\u0d9c\u0dd0\u0dc3\u0dd3 \u0dbb\u0d82\u0da2\u0db1\u0dca\u0d9c\u0dda \u0dbb\u0ddd\u0d9c\u0dcf\u0db6\u0dcf\u0db0 \u0dc4\u0dcf \u0d85\u0dc3\u0dcf\u0db8\u0dcf\u0db1\u0dca\u200d\u0dba \u0da0\u0dbb\u0dca\u0dba\u0dcf\u0dc0\u0db1\u0dca \u0dc0\u0dd9\u0db1\u0dc3\u0dca\u0dc0\u0dd3\u0db8 \u0dc1\u0dca\u200d\u0dbb\u0dd0\u0dad \u0dc0\u0dd2\u0dc3\u0dca\u0dad\u0dbb \u0d9a\u0dc5\u0dcf\u0dba. \n\u0db4\u0dc5\u0db8\u0dd4 \u0dbb\u0ddd\u0d9c \u0db4\u0dbb\u0dd3\u0d9a\u0dca\u0dc2\u0dcf\u0dc0\u0dda\u0daf\u0dd3\u0db8 \u0dbb\u0d82\u0da2\u0db1\u0dca \u0dc4\u0dd6 \u0d9a\u0dd2\u0dba\u0dcf\u0d9c\u0dd9\u0db1 \u0db6\u0dd2\u0db8 \u0dc0\u0dd0\u0da7\u0dd3 \u0d85\u0dac\u0db1\u0dca\u0db1\u0da7 \u0dc0\u0dd2\u0dba. \u0db1\u0ddc\u0db1\u0dc0\u0dad\u0dca\u0dc0\u0dcf \u0d85\u0dac\u0db1\u0dca\u0db1\u0da7 \u0dc0\u0dd6\u0dba\u0dd9\u0db1\u0dca \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf \u0d94\u0dc4\u0dd4 \u0db4\u0dd2\u0dba\u0dc0\u0dd2 \u0dc3\u0dd2\u0dc4\u0dd2\u0dba\u0da7 \u0db4\u0dad\u0dca \u0d9a\u0ddc\u0da7 \u0daf\u0dd2\u0db1 \u0dc0\u0dd2\u0dc3\u0dd2 \u0d91\u0d9a\u0d9a\u0dca \u0d9c\u0db8\u0dda \u0db4\u0db1\u0dca\u0dc3\u0dbd\u0dda \u0daf\u0dd3 \u0db6\u0ddd\u0db0\u0dd2 \u0db4\u0dd4\u0da2\u0dcf \u0db4\u0dc0\u0dad\u0dca\u0dc0\u0dcf \u0db1\u0dd0\u0dc0\u0dad \u0d91\u0db1\u0dca\u0db1\u0dd0\u0dba\u0dd2 \u0d8b\u0db4\u0daf\u0dd9\u0dc3\u0dca \u0daf\u0dd4\u0db1\u0dca\u0db1\u0dda\u0dba. \u0db6\u0ddd\u0db0\u0dd2 \u0db4\u0dd6\u0da2\u0dcf \u0d85\u0dc0\u0dc3\u0db1\u0dca \u0d9a\u0ddc\u0da7 \u0db1\u0dd0\u0dc0\u0dad \u0db4\u0dd0\u0db8\u0dd2\u0dab\u0dd2 \u0daf\u0dd2\u0db1\u0dba\u0dda \u0dbb\u0d82\u0da2\u0db1\u0dca\u0d9c\u0dda \u0dc1\u0dbb\u0dd3\u0dbb\u0dba\u0da7 \u0db7\u0dd6\u0dad\u0dcf\u0dad\u0dca\u0db8\u0dba\u0d9a\u0dca \u0d86\u0dc0\u0dd2\u0dc1\u0dca\u0da7 \u0dc0\u0dd3 \u0d85\u0dac\u0db1\u0dca\u0db1\u0da7\u0dad\u0dca \u0d9a\u0dd1 \u0d9c\u0dc3\u0db1\u0dca\u0db1\u0da7\u0dad\u0dca \u0dc0\u0dd2\u0dba. \n\u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf \u0dc0\u0dda\u0dc0\u0dd0\u0dbd \u0db4\u0dd9\u0db1\u0dca\u0dc0\u0dcf \u0db7\u0dd6\u0dad\u0dcf\u0dad\u0dca\u0db8\u0dba \u0db4\u0dcf\u0dbd\u0db1\u0dba \u0d9a\u0ddc\u0da7 \u0db4\u0dca\u200d\u0dbb\u0dc1\u0dca\u0db1 \u0d9a\u0dbb\u0db1\u0dca\u0db1\u0da7 \u0dc0\u0dd2\u0dba. \u201c \u0d9a\u0dc0\u0dd4\u0daf \u0db8\u0dda \u0dc1\u0dbb\u0dd3\u0dbb\u0dba\u0da7 \u0dbb\u0dd2\u0d82\u0d9c\u0dcf\u0d9c\u0dd9\u0db1 \u0d9a\u0dd1 \u0d9c\u0dc3\u0db1\u0dca\u0db1\u0dda ?\u201d \u201c \u0db8\u0db8 \u0da0\u0db8\u0dd2\u0dbd\u201d \u0db7\u0dd6\u0dad\u0dba\u0dcf \u0d8b\u0dad\u0dca\u0dad\u0dbb \u0daf\u0dd4\u0db1\u0dca\u0db1\u0dda\u0dba. \u201c \u0d9a\u0dc0\u0dd4\u0daf \u0da0\u0db8\u0dd2\u0dbd \u0d9a\u0dd2\u0dba\u0db1\u0dca\u0db1\u0dda ?\u201d \u201c \u0db8\u0dda \u0dbb\u0d82\u0da2\u0db1\u0dca\u0d9c\u0dda \u0dba\u0dcf\u0dc5\u0dd4\u0dc0\u0dd9\u0d9a\u0dca.\u201d \u201c \u0d87\u0dba\u0dd2 \u0dba\u0dcf\u0dc5\u0dd4\u0dc0\u0dd9\u0d9a\u0dca \u0db1\u0db8\u0dca \u0dbb\u0d82\u0da2\u0db1\u0dca\u0da7 \u0d9a\u0dbb\u0daf\u0dbb \u0d9a\u0dbb\u0db1\u0dca\u0db1\u0dda ?\u201d \u201c \u0d9a\u0dbb\u0daf\u0dbb \u0d9a\u0dbb\u0db1\u0dca\u0db1\u0dda \u0db1\u0dd1. \u0db8\u0da7 \u0d9a\u0dbb\u0db4\u0dd4 \u0d85\u0dc3\u0dcf\u0db0\u0dcf\u0dbb\u0dab\u0dba \u0dbd\u0ddd\u0d9a\u0dba\u0da7 \u0d9a\u0dd2\u0dba\u0dcf \u0d9c\u0db1\u0dca\u0db1\u0dba\u0dd2 \u0db8\u0db8 \u0dbb\u0d82\u0da2\u0db1\u0dca \u0dc5\u0d9f\u0da7 \u0d86\u0dc0\u0dda. \u0dbb\u0d82\u0da2\u0db1\u0dca \u0dc5\u0d9f\u0da7 \u0d87\u0dc0\u0dd2\u0dad\u0dca \u0d9a\u0dd2\u0dc0\u0dca\u0dc0\u0dcf \u0d9a\u0dd2\u0dc0\u0dca\u0dc0\u0dcf \u0dbb\u0d82\u0da2\u0db1\u0dca\u0da7 \u0d87\u0dc4\u0dd9\u0db1\u0dca\u0db1\u0dda \u0db1\u0dd1. \u0d8a\u0da7 \u0db4\u0dc3\u0dca\u0dc3\u0dda \u0dc4\u0dd3\u0db1\u0dd9\u0db1\u0dca\u0dc0\u0dad\u0dca \u0d9a\u0dd2\u0dba\u0db1\u0dca\u0db1 \u0d95\u0db1\u0dd1 \u0d9a\u0dd2\u0dba\u0dbd\u0dcf \u0dbb\u0dd1\u0da7 \u0dc4\u0dd3\u0db1\u0dd9\u0db1\u0dca \u0dbb\u0d82\u0da2\u0db1\u0dca \u0dc5\u0d9f\u0da7 \u0d86\u0dc0\u0dcf. \u0d91\u0dc4\u0dd9\u0db8 \u0d86\u0dc0\u0dcf\u0db8 \u0dbb\u0d82\u0da2\u0db1\u0dca \u0dc4\u0dd0\u0db8\u0daf\u0dcf\u0db8 \u0db6\u0dba \u0dc0\u0dd9\u0dbd\u0dcf \u0d9a\u0dd1 \u0d9c\u0dc4\u0d9c\u0dd9\u0db1 \u0d85\u0dc0\u0daf\u0dd2 \u0dc0\u0dd9\u0db1\u0dc0\u0dcf. \n\u0db8\u0da7 \u0d9a\u0dbb\u0db1\u0dca\u0db1\u0db8 \u0daf\u0dd9\u0dba\u0d9a\u0dca \u0db1\u0dd0\u0dad\u0dd2 \u0dad\u0dd0\u0db1 \u0dbb\u0d82\u0da2\u0db1\u0dca\u0d9c\u0dd9 \u0db6\u0dd9\u0dbd\u0dca\u0dbd \u0db6\u0daf\u0dcf\u0d9c\u0dd9\u0db1 \u0dc4\u0dd2\u0da7\u0dd2\u0dba\u0dcf.\u201d \u201c \u0db6\u0dd9\u0dbd\u0dca\u0dbd \u0db6\u0daf\u0dcf\u0d9c\u0dd9\u0db1 \u0dc4\u0dd2\u0da7\u0db4\u0dd4 \u0d91\u0d9a \u0dc0\u0dd2\u0dad\u0dbb\u0db8 \u0daf \u0d9a\u0dc5\u0dda ?\u201d \u201c \u0db1\u0dd0\u0dc4\u0dd0. \u0db6\u0dda\u0db6\u0daf\u0dd4\u0d9a\u0db8 \u0db1\u0dd2\u0dc3\u0dcf \u0db8\u0dd0\u0dbb\u0dd4\u0dab\u0dd4 \u0db8\u0da7 \u0db8\u0dd0\u0dbb\u0dd2\u0dbd\u0dad\u0dca \u0d92 \u0db4\u0dd4\u0dbb\u0dd4\u0daf\u0dca\u0daf \u0d85\u0dad\u0dc4\u0dbb\u0dd2\u0db1\u0dca\u0db1 \u0db6\u0dd0\u0dbb\u0dd2 \u0dc0\u0dd4\u0dab\u0dcf. \u0d92 \u0db1\u0dd2\u0dc3\u0dcf \u0dbb\u0d82\u0da2\u0db1\u0dca\u0d9c\u0dda \u0dc1\u0dbb\u0dd3\u0dbb\u0dba\u0dda \u0d89\u0db3\u0d9c\u0dd9\u0db1 \u0dbb\u0d82\u0da2\u0db1\u0dca\u0dc0 \u0d85\u0dbb\u0d9a\u0dca\u0d9a\u0dd4\u0dc0\u0dbd\u0da7 \u0d87\u0db6\u0dca\u0db6\u0dd0\u0dc4\u0dd2 \u0d9a\u0dc5\u0dcf.\u201d \u201c \u0db8\u0ddc\u0d9a\u0d9a\u0dca\u0daf \u0d94\u0db6\u0da7 \u0d9a\u0dd2\u0dba\u0dcf\u0d9c\u0db1\u0dca\u0db1 \u0d95\u0db1\u0dd1 \u0dc0\u0dd9\u0dbd\u0dcf \u0dad\u0dd2\u0dba\u0dd9\u0db1 \u0d85\u0dc3\u0dcf\u0db0\u0dcf\u0dbb\u0dab\u0dba?\u201d \u201c \u0db8\u0da7 \u0dc0\u0dd9\u0da0\u0dca\u0da0 \u0daf\u0dda \u0db8\u0d9c\u0dda \u0d85\u0db8\u0dca\u0db8\u0dcf \u0d89\u0dc3\u0dca\u0dc3\u0dbb\u0dc4 \u0d9a\u0dd2\u0dba\u0db1\u0dca\u0db1\u0dba\u0dd2 \u0d95\u0db1\u0dd1\u201d \u0db7\u0dd6\u0dad\u0dcf\u0dad\u0dca\u0db8\u0dba \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf\u0da7 \u0d9a\u0dd3\u0dc0\u0dda\u0dba. \u0dad\u0dc0\u0dad\u0dca \u0dc3\u0dad\u0dd2\u0dba\u0d9a\u0dca \u0db6\u0ddd\u0db0\u0dd2 \u0db4\u0dd6\u0da2\u0dcf \u0db4\u0dc0\u0dad\u0dca\u0dc0\u0dcf \u0da0\u0db8\u0dd2\u0dbd\u0da7 \u0db4\u0dd2\u0db1\u0dca \u0d85\u0db1\u0dd4\u0db8\u0ddd\u0daf\u0db1\u0dca \u0d9a\u0dbb\u0db1 \u0db6\u0dc0\u0dad\u0dca \u0d85\u0dc0\u0dc1\u0dca\u200d\u0dba\u0dad\u0dcf\u0dc0 \u0d89\u0da7\u0dd4 \u0d9a\u0dbb\u0db1\u0dca\u0db1\u0da7 \u0db1\u0db8\u0dca \u0db8\u0dda \u0dc3\u0dad\u0dd2\u0dba \u0dad\u0dd4\u0dc5 \u0dbb\u0db1\u0dca\u0da2\u0db1\u0dca \u0db8\u0dad\u0dca\u0db4\u0dd0\u0db1\u0da7 \u0db1\u0ddc\u0db4\u0ddc\u0dc5\u0db9\u0dc0\u0db1 \u0dbd\u0dd9\u0dc3\u0dad\u0dca \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf \u0db7\u0dd6\u0dad\u0dba\u0dcf\u0da7 \u0d85\u0dc0\u0dc0\u0dcf\u0daf \u0d9a\u0dbb\u0db8\u0dd2\u0db1\u0dca \u0d9a\u0dd3\u0dc0\u0dda\u0dba. \n\u0db7\u0dd6\u0dad\u0dba\u0dcf \u0daf \u0d8a\u0da7 \u0d91\u0d9a\u0d9f \u0dc0\u0dd2\u0dba. \u0db6\u0ddd\u0db0\u0dd2 \u0db4\u0dd6\u0da2\u0dcf \u0d85\u0dc0\u0dc3\u0db1\u0dca \u0d9a\u0ddc\u0da7 \u0db1\u0dd0\u0dc0\u0dad \u0db4\u0dd0\u0db8\u0dd2\u0dab\u0dd9\u0db1 \u0dc0\u0dd2\u0da7 \u0da0\u0db8\u0dd2\u0dbd\u0d9c\u0dda \u0db8\u0dd1\u0dab\u0dd2\u0dba\u0db1\u0dca \u0daf \u0d9a\u0dd0\u0db3\u0dc0\u0dcf \u0d9c\u0dd9\u0db1 \u0d91\u0db1 \u0dbd\u0dd9\u0dc3\u0dad\u0dca \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf \u0dbb\u0db1\u0dca\u0da2\u0db1\u0dca\u0d9c\u0dda \u0db6\u0dd2\u0dbb\u0dd2\u0dba\u0da7 \u0d9a\u0dd3\u0dc0\u0dda\u0dba. \u0d92 \u0db6\u0ddd\u0db0\u0dd2 \u0db4\u0dd6\u0da2\u0dcf \u0db4\u0dd0\u0dc0\u0dd0\u0dad\u0dca\u0dc0\u0dd6 \u0dc3\u0dad\u0dd2\u0dba \u0dad\u0dd4\u0dc5 \u0dbb\u0d82\u0da2\u0db1\u0dca \u0db8\u0dad\u0dca\u0db4\u0dd0\u0db1\u0dd9\u0db1\u0dca \u0dc0\u0dd0\u0dc5\u0d9a\u0dd4\u0dab\u0dd4 \u0db6\u0dc0\u0dad\u0dca, \u0d8a\u0da7 \u0db4\u0dc3\u0dd4\u0dc0 \u0db6\u0dd9\u0dbd\u0dca\u0dbd\u0dda \u0dc0\u0dda\u0daf\u0db1\u0dcf\u0dc0 \u0d85\u0da9\u0dd4 \u0dc0\u0dd3 \u0d9c\u0dd2\u0dba \u0db6\u0dc0\u0dad\u0dca \u0db1\u0dd0\u0dc0\u0dad \u0db4\u0dd0\u0db8\u0dd2\u0dab\u0dd2 \u0daf\u0dd2\u0db1\u0dba\u0dda\u0daf\u0dd3 \u0dbb\u0d82\u0da2\u0db1\u0dca\u0d9c\u0dda \u0db6\u0dd2\u0dbb\u0dd2\u0dba \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf \u0dc3\u0db8\u0d9f \u0db4\u0dd0\u0dc0\u0dc3\u0dd4\u0dc0\u0dcf\u0dba. \u0d91\u0daf\u0dd2\u0db1 \u0db8\u0dd2\u0dba\u0d9c\u0dd2\u0dba \u0da0\u0db8\u0dd2\u0dbd\u0d9c\u0dda \u0db8\u0dc0 \u0daf \u0d94\u0dc0\u0dd4\u0db1\u0dca \u0d9a\u0dd0\u0db3\u0dc0\u0dcf\u0d9c\u0dd9\u0db1 \u0db4\u0dd0\u0db8\u0dd2\u0dab \u0dad\u0dd2\u0db6\u0dd4\u0dab\u0dd2. \u0d91\u0daf\u0dd2\u0db1\u0dd9\u0daf\u0dcf \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf \u0dbb\u0d82\u0da2\u0db1\u0dca\u0d9c\u0dda \u0dc1\u0dbb\u0dd3\u0dbb\u0dba\u0da7 \u0db7\u0dd6\u0dad\u0dcf\u0dad\u0dca\u0db8\u0dba \u0daf\u0dd2\u0dc2\u0dca\u0da7\u0dd2 \u0d9c\u0db1\u0dca\u0dc0\u0dcf \u0d9a\u0dad\u0dcf \u0d9a\u0dbb\u0db1\u0dca\u0db1\u0da7 \u0dc0\u0dd2\u0dba. \u201c \u0d86... \u0db8\u0d9c\u0dda \u0d85\u0db8\u0dca\u0db8\u0dcf \u0d85\u0daf \u0d87\u0dc0\u0dd2\u0dad\u0dca. \u0dc4\u0ddc\u0db3\u0dba\u0dd2. \u0d85\u0daf \u0db8\u0da7 \u0d9a\u0dd2\u0dba\u0dcf\u0d9c\u0db1\u0dca\u0db1 \u0d95\u0db1\u0dd1 \u0daf\u0dd9\u0dba \u0d9a\u0dd2\u0dba\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca.\u201d \u0db7\u0dd6\u0dad\u0dcf\u0dad\u0dca\u0db8\u0dba \u0dc3\u0dd2\u0db1\u0dcf\u0dc3\u0dd9\u0db8\u0dd2\u0db1\u0dca \u0d9a\u0dd2\u0dba\u0db1\u0dca\u0db1\u0da7 \u0dc0\u0dd2\u0dba. \n\u201c \u0d87\u0dba\u0dd2 \u0db8\u0d9c\u0dd9 \u0db4\u0dd4\u0dad\u0dda... \u0db8\u0ddc\u0db1\u0dc0\u0daf \u0db4\u0dd4\u0dad\u0dcf\u0da7 \u0d9a\u0dd2\u0dba\u0db1\u0dca\u0db1 \u0dad\u0dd2\u0dba\u0dd9\u0db1\u0dca\u0db1\u0dda?\u201d \u0da0\u0db8\u0dd2\u0dbd\u0d9c\u0dda \u0db8\u0dc0 \u0db7\u0dd6\u0dad\u0dcf\u0dad\u0dca\u0db8\u0dba\u0dd9\u0db1\u0dca \u0dc0\u0dd2\u0db8\u0dc3\u0dd4\u0dc0\u0dcf\u0dba. \u201c \u0da0\u0db8\u0dd2\u0dbd \u0db8\u0ddc\u0db1\u0dc0\u0dcf \u0dc0\u0dd9\u0dbd\u0dcf\u0daf \u0db8\u0dd0\u0dbb\u0dd4\u0dab\u0dda?\u201d \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf \u0db7\u0dd6\u0dad\u0dcf\u0dad\u0dca\u0db8\u0dba\u0dd9\u0db1\u0dca \u0d87\u0dc3\u0dd3\u0dba. \u201c \u0db8\u0db8 \u0db6\u0dd3\u0dbd\u0dcf \u0dc0\u0dd9\u0dbb\u0dd2 \u0dc0\u0dd9\u0dbd\u0dcf \u0dc3\u0dca\u0dc0\u0dd3\u0db8\u0dd2\u0d82 \u0db4\u0dd6\u0dbd\u0dca \u0d91\u0d9a\u0da7 \u0dc0\u0dd0\u0da7\u0dd2\u0dbd\u0dcf \u0d9c\u0dd2\u0dbd\u0dd2\u0dbd\u0dcf \u0db8\u0dd0\u0dbb\u0dd4\u0dab\u0dcf \u0d9a\u0dd2\u0dba\u0dbd\u0dcf \u0dad\u0db8\u0dba\u0dd2 \u0dc4\u0dd0\u0db8\u0ddd\u0db8 \u0dc4\u0dd2\u0dad\u0dcf\u0d9c\u0dd9\u0db1 \u0d89\u0db1\u0dca\u0db1\u0dda. \u0db8\u0dbb\u0dab \u0db4\u0dbb\u0dd3\u0d9a\u0dca\u0dc2\u0dab\u0dba\u0dda \u0db1\u0dd2\u0d9c\u0db8\u0db1\u0dba\u0dad\u0dca \u0d91\u0dc4\u0dd9\u0db8\u0dba\u0dd2. \u0d92 \u0dc0\u0dd4\u0dab\u0dcf\u0da7 \u0db8\u0dd0\u0dbb\u0dd4\u0dab\u0dd9 \u0d91\u0dc4\u0dd9\u0db8 \u0db1\u0dd9\u0dc0\u0dd9\u0dba\u0dd2.\u201d \u201c \u0dad\u0db8\u0dd4\u0db1\u0dca \u0d91\u0daf\u0dcf \u0db6\u0dd2\u0dc0\u0dca\u0dc0\u0dda \u0db1\u0dd0\u0daf\u0dca\u0daf?\u201d \u201c \u0db6\u0dd2\u0dc0\u0dca\u0dc0\u0dcf \u0db6\u0dd2\u0dc0\u0dca\u0dc0\u0dcf \u0dc3\u0dd4\u0db8\u0db1\u0db4\u0dcf\u0dbd\u0dad\u0dca \u0d91\u0d9a\u0dca\u0d9a \u0dc4\u0ddc\u0db3\u0da7 \u0db6\u0dd2\u0dc0\u0dca\u0dc0\u0dcf.\u201d \u201c \u0d89\u0dad\u0dd2\u0db1\u0dca \u0db8\u0dd0\u0dbb\u0dd4\u0dab\u0dd9 \u0d9a\u0ddc\u0dc4\u0ddc\u0db8\u0daf?\u201d \u201c \u0db6\u0dd2\u0dc0\u0dca\u0dc0\u0dcf\u0da7 \u0db4\u0dc3\u0dca\u0dc3\u0dda \u0dc3\u0dd4\u0db8\u0db1\u0db4\u0dcf\u0dbd\u0dba\u0dd2 \u0db8\u0db8\u0dba\u0dd2 \u0d85\u0dad\u0dbb\u0dd9 \u0db6\u0dc4\u0dd2\u0db1\u0dca \u0db6\u0dc3\u0dca \u0dc0\u0dd3\u0db8\u0d9a\u0dca \u0dc0\u0dd4\u0dab\u0dcf. \n\u0d8c\u0da7 \u0d9a\u0dda\u0db1\u0dca\u0dad\u0dd2 \u0d9c\u0dd2\u0dc4\u0dd2\u0db1\u0dca \u0d8c \u0db8\u0dcf\u0dc0 \u0dc3\u0dca\u0dc0\u0dd2\u0db8\u0dd2\u0d82 \u0db4\u0dd6\u0dbd\u0dca \u0d91\u0d9a\u0da7 \u0daf\u0dcf\u0dbd\u0dcf \u0db8\u0d9c\u0dda \u0db6\u0dd9\u0dbd\u0dca\u0dbd\u0dd9\u0db1\u0dca \u0d85\u0dbd\u0dca\u0dbd\u0dcf\u0d9c\u0dd9\u0db1 \u0daf\u0dd2\u0dba\u0dda \u0d94\u0db6\u0dcf\u0d9c\u0dd9\u0db1 \u0dc4\u0dd2\u0da7\u0dd2\u0dba\u0dcf. \u0d92\u0d9a\u0dd9\u0db1\u0dca \u0dad\u0db8\u0dba\u0dd2 \u0db8\u0db8 \u0db8\u0dd0\u0dbb\u0dd4\u0dab\u0dda.\u201d \u201c \u0d89\u0dad\u0dd2\u0db1\u0dca \u0dc3\u0dd4\u0db8\u0db1\u0db4\u0dcf\u0dbd\u0d9c\u0dd9\u0db1\u0dca \u0db4\u0dc5\u0dd2\u0d9c\u0db1\u0dca\u0db1 \u0d91\u0db4\u0dcf\u0dba\u0dd0. \u0d87\u0dba\u0dd2 \u0db8\u0dda \u0dbb\u0d82\u0da2\u0db1\u0dca\u0da7 \u0d9a\u0dbb\u0daf\u0dbb \u0d9a\u0dbb\u0db1\u0dca\u0db1\u0dda?\u2019 \u201c \u0db4\u0dc5\u0dd2\u0d9c\u0dad\u0dca\u0dad\u0dcf. \u0db4\u0dc5\u0dd2\u0d9c\u0dad\u0dca\u0dad\u0dcf. \u0dc3\u0dd4\u0db8\u0db1\u0db4\u0dcf\u0dbd\u0d9c\u0dd9\u0db1\u0dd4\u0dad\u0dca \u0db4\u0dc5\u0dd2\u0d9c\u0dad\u0dca\u0dad\u0dcf\u201d \u201c \u0d92 \u0d9a\u0ddc\u0dc4\u0ddc\u0db8\u0daf?\u201d \u201c \u0d8b\u0d9c\u0dd9\u0db1\u0dca \u0db4\u0dc5\u0dd2\u0d9c\u0db1\u0dca\u0db1\u0dcf \u0dc0\u0dd9\u0dbd\u0dcf\u0dc0 \u0d91\u0db1\u0d9a\u0db8\u0dca \u0db8\u0db8 \u0d8b\u0d9c\u0dda \u0db4\u0dc3\u0dca\u0dc3\u0dd9\u0db1\u0dca\u0db8 \u0dc4\u0dd2\u0da7\u0dd2\u0dba\u0dcf. \u0daf\u0dc0\u0dc3\u0d9a\u0dca \u0dbb\u0dd1 \u0d8c \u0db6\u0dd3\u0dbd\u0dcf \u0db8\u0ddc\u0dca\u0da7\u0dbb\u0dca \u0db6\u0dba\u0dd2\u0d9a\u0dca \u0d91\u0d9a\u0dda \u0d91\u0db1\u0d9a\u0ddc\u0da7 \u0db8\u0db8 \u0d8c\u0dc0 \u0db6\u0dba \u0d9a\u0dbb\u0dbd\u0dcf \u0d8b\u0d9c\u0dda \u0db6\u0dd9\u0dbd\u0dca\u0dbd\u0da7 \u0db4\u0dd0\u0db1\u0dca\u0db1\u0dcf. \u0d8c \u0dbd\u0dba\u0dd2\u0da7\u0dca \u0d9a\u0dab\u0dd4\u0dc0\u0d9a \u0d94\u0dc5\u0dd4\u0dc0 \u0dc4\u0dd0\u0db4\u0dd2\u0dbd\u0dcf \u0d91\u0dad\u0db1\u0db8 \u0db8\u0dc5\u0dcf.\u201d \u0d91\u0dc3\u0dda \u0d9a\u0dd2\u0dba\u0db8\u0dd2\u0db1\u0dca \u0db7\u0dd6\u0dad\u0dba\u0dcf \u0dc3\u0dd2\u0db1\u0dcf\u0dc3\u0dd9\u0db1\u0dca\u0db1\u0da7 \u0dc0\u0dd2\u0dba.\n\u201c \u0d89\u0dad\u0dd2\u0db1\u0dca?\u201d \u201c \u0d89\u0dad\u0dd2\u0db1\u0dca \u0d87\u0dad\u0dca\u0dad \u0d9a\u0dad\u0dcf\u0dc0 \u0dbd\u0ddd\u0d9a\u0dd9\u0da7 \u0d9a\u0dd2\u0dba\u0dcf\u0d9c\u0db1\u0dca\u0db1\u0dba\u0dd2 \u0db8\u0da7 \u0dc0\u0dd4\u0dc0\u0db8\u0db1\u0dcf \u0dc0\u0dd4\u0dab\u0dda. \u0daf\u0dd0\u0db1\u0dca \u0dc4\u0dbb\u0dd2. \u0db8\u0d9c\u0dda \u0dc4\u0dd2\u0dad \u0db1\u0dd2\u0daf\u0dc4\u0dc3 \u0d85\u0daf\u0dd2\u0db1\u0dca \u0db4\u0dc3\u0dca\u0dc3\u0dda \u0db8\u0db8 \u0dbb\u0d82\u0da2\u0db1\u0dca\u0da7 \u0d9a\u0dbb\u0daf\u0dbb \u0d9a\u0dbb\u0db1\u0dca\u0db1\u0dda \u0db1\u0dd1.\u201d \u0db8\u0dda \u0d85\u0dc0\u0dc3\u0dca\u0dae\u0dcf\u0dc0\u0dda \u0da0\u0db8\u0dd2\u0dbd\u0d9c\u0dda \u0db8\u0dc0 \u0daf \u0d9a\u0dad\u0dcf \u0d9a\u0dc5\u0dcf\u0dba. \u201c \u0d94\u0dc0\u0dca \u0db4\u0dd4\u0dad\u0dda. \u0daf\u0dd0\u0db1\u0dca \u0dc0\u0dd9\u0da0\u0dca\u0da0 \u0daf\u0dda \u0dc0\u0dd9\u0dbd\u0dcf \u0d89\u0dc0\u0dbb\u0dba\u0dd2. \u0dc0\u0dd0\u0dbb\u0daf\u0dd2 \u0d9a\u0dcf\u0dbb\u0dba\u0dcf\u0da7 \u0db4\u0dd4\u0dad\u0dcf \u0daf\u0dac\u0dd4\u0dc0\u0db8\u0dca \u0d9a\u0dbb\u0dbd\u0dad\u0dca \u0d89\u0dc0\u0dbb\u0dba\u0dd2. \u0db4\u0dd4\u0dad\u0dcf \u0d94\u0dba \u0d85\u0dad\u0dca\u0db8\u0dba\u0dd9\u0db1\u0dca \u0db8\u0dd2\u0daf\u0dd2\u0dbd\u0dcf \u0dc0\u0ddb\u0dbb\u0dba. \u0d85\u0dad\u0dc4\u0dd0\u0dbb\u0dbd\u0dcf \u0dc4\u0ddc\u0db3 \u0dad\u0dd0\u0db1\u0d9a\u0da7 \u0dba\u0db1\u0dca\u0db1. \u0db8\u0db8 \u0db4\u0dd4\u0dad\u0dcf \u0db8\u0d9c\u0dda\u0db8 \u0dc0\u0dd9\u0dbd\u0dcf \u0db8\u0d9c\u0dda \u0d9a\u0dd4\u0dc3\u0d9a\u0db8 \u0d8b\u0db4\u0daf\u0dd2\u0db1\u0dca\u0db1 \u0d9a\u0dd2\u0dba\u0dbd\u0dcf \u0d8b\u0daf\u0dda \u0dc4\u0dc0\u0dc3 \u0db4\u0dd2\u0db1\u0dca \u0daf\u0dd9\u0db1\u0dc0\u0dcf.\u201d \u0da0\u0db8\u0dd2\u0dbd\u0d9c\u0dda \u0db8\u0dc0 \u0daf\u0dd9\u0db1\u0dd9\u0dad\u0dca \u0db4\u0dd2\u0dbb\u0dd2 \u0d9a\u0db3\u0dd4\u0dc5\u0dd4 \u0db8\u0dd0\u0da9 \u0db4\u0dc0\u0dad\u0dca\u0dc0\u0dcf \u0d9c\u0db1\u0dd2\u0db8\u0dd2\u0db1\u0dca \u0d9a\u0dd3\u0dc0\u0dcf\u0dba. \u201c \u0d94\u0dc0\u0dca \u0d85\u0db8\u0dca\u0db8\u0d9c\u0dd9 \u0d9a\u0dd3\u0db8 \u0dc4\u0dbb\u0dd2. \u0d85\u0db8\u0dca\u0db8\u0dcf\u0da7 \u0daf\u0dd0\u0db1\u0dca \u0dc0\u0dba\u0dc3\u0dba\u0dd2. \u0db8\u0dda \u0d86\u0dad\u0dca\u0db8\u0dba\u0dda \u0d91\u0dc4\u0dd9\u0db8 \u0d8b\u0db4\u0daf\u0dd2\u0db1\u0dca\u0db1 \u0db6\u0dd0\u0dc4\u0dd0. \n\u0d92 \u0db1\u0dd2\u0dc3\u0dcf \u0d91\u0dad\u0d9a\u0db8\u0dca \u0db4\u0dd2\u0db1\u0dca \u0d85\u0db1\u0dd4\u0db8\u0ddd\u0daf\u0db1\u0dca \u0d9a\u0dbb\u0d9c\u0dd9\u0db1 \u0db4\u0dd6\u0da2\u0dca\u200d\u0dba\u0dc3\u0dca\u0dae\u0dcf\u0db1\u0dba\u0d9a\u0da7 \u0dc0\u0dd9\u0dbd\u0dcf \u0d89\u0db1\u0dca\u0db1 \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf \u0db7\u0dd6\u0dad\u0dcf\u0dad\u0dca\u0db8\u0dba\u0da7 \u0d9a\u0dd3\u0dc0\u0dda\u0dba. \u201c \u0dc4\u0ddc\u0db3\u0dba\u0dd2 \u0db8\u0dc4\u0dad\u0dca\u0dad\u0dba\u0dcf \u0db8\u0dcf \u0dc4\u0ddc\u0db3 \u0dad\u0dd0\u0db1\u0d9a\u0da7 \u0dba\u0dc0\u0db1\u0dca\u0db1\u201d \u0db7\u0dd6\u0dad\u0dba\u0dcf \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf\u0d9c\u0dd9\u0db1\u0dca \u0d89\u0dbd\u0dca\u0dbd\u0dcf \u0dc3\u0dd2\u0da7\u0dd2\u0dba\u0dda\u0dba. \u0d9c\u0db8\u0dda \u0db4\u0db1\u0dca\u0dc3\u0dbd\u0da7 \u0dc4\u0dd3\u0dbd\u0dca \u0daf\u0dcf\u0db1\u0dba\u0d9a\u0dca \u0db4\u0dd2\u0dbb\u0dd2\u0db1\u0db8\u0dcf \u0da0\u0db8\u0dd2\u0dbd\u0da7 \u0db4\u0dd2\u0db1\u0dca \u0d85\u0db1\u0dd4\u0db8\u0ddd\u0daf\u0db1\u0dca \u0d9a\u0ddc\u0da7 \u0db1\u0dd0\u0dc0\u0dad \u0d91\u0db1\u0dca\u0db1\u0dd0\u0dba\u0dd2 \u0dbb\u0d82\u0da2\u0db1\u0dca\u0da7\u0dad\u0dca \u0da0\u0db8\u0dd2\u0dbd\u0d9c\u0dda \u0d85\u0db8\u0dca\u0db8\u0dcf\u0da7\u0dad\u0dca \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf \u0d8b\u0db4\u0daf\u0dd9\u0dc3\u0dca \u0daf\u0dd4\u0db1\u0dca\u0db1\u0dda\u0dba. \n\u0daf\u0dcf\u0db1\u0dba \u0db4\u0dd2\u0dbb\u0dd2\u0db1\u0db8\u0dcf \u0db1\u0dd0\u0dc0\u0dad \u0db4\u0dd0\u0db8\u0dd2\u0dab\u0dd2 \u0daf\u0dd2\u0db1\u0dba\u0dda \u0db4\u0dc5\u0dad\u0dd4\u0dbb\u0dd4 \u0dc0\u0da7\u0dca\u0da7\u0dd2\u0dba\u0d9a\u0da7 \u0db7\u0dd6\u0dad\u0dcf\u0dad\u0dca\u0db8\u0dba \u0dc3\u0db8\u0dca\u0db6\u0db1\u0dca\u0db0 \u0d9a\u0dc5 \u0d9c\u0dc0\u0dda\u0dc2\u0d9a\u0dc0\u0dbb\u0dba\u0dcf \u0d91\u0dba \u0dbb\u0db1\u0dca\u0da2\u0db1\u0dca\u0d9c\u0dda \u0db8\u0dc0 \u0d85\u0dad\u0dda\u0db8 \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb\u0dba\u0da7 \u0dba\u0dd0\u0dc0\u0dd3\u0dba. \n(\u0db8\u0dad\u0dd4\u0d9c\u0db8 \u0db8\u0dc4\u0dd2\u0db1\u0dca\u0daf \u0dc0\u0dd2\u0da2\u0dda\u0dad\u0dd2\u0dbd\u0d9a)\n'\u0d9a\u0ddc\u0da7\u0db4\u0dd2\u0dba \u0d9a\u0ddc\u0da7\u0db4\u0dd2\u0dba \u0d9a\u0dd2\u0dba\u0dbd\u0dcf \u0d9a\u0dd2\u0dc0\u0dca\u0dc0 \u0db1\u0dd2\u0dc3\u0dcf \u0dad\u0dd4\u0db1\u0dca \u0dc0\u0dad\u0dcf\u0dc0\u0d9a\u0dca\u0db8 \u0d94\u0dc5\u0dd4\u0dc0\u0da7 \u0d9a\u0dd9\u0da7\u0dd4\u0dc0\u0dcf\u2019\u0db8\u0dcf\u0d82\u0da0\u0dd4 \u0d85\u0dad\u0dd2\u0dbb\u0dda\u0d9a\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc0\u0dd2\u0dc1\u0dcf\u0dbd\u0dad\u0db8 \u0dbb\u0dae\u0dc0\u0dcf\u0dc4\u0db1 \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0dcf\u0d9c\u0dcf\u0dbb\u0dba\u0da7 \u0dc4\u0dd2\u0db8\u0dd2\u0d9a\u0db8\u0dca \u0d9a\u0dd2\u0dba\u0db1 \u0dc0\u0dcf\u0dc3\u0db1\u0dcf \u0da7\u0dca\u200d\u0dbb\u0dda\u0da9\u0dd2\u0db1\u0dca \u0dbd\u0d82\u0d9a\u0dcf (\u0db4\u0dd4\u0daf\u0dca\u0d9c\u0dbd\u0dd2\u0d9a) \u0dc3\u0db8\u0dcf\u0d9c\u0db8 \u0dc0\u0dc3\u0dbb \u0db8\u0dd0\u0daf \u0d85\u0daf\u0dca\u0dc0\u0dd2\u0dad\u0dd3\u0dba \u0dc0\u0dcf\u0dc3\u0dd2 \u0dbb\u0dd0\u0dc3\u0d9a\u0dca \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a\u0dba\u0db1\u0dca \u0dc0\u0dd9\u0dad \u0dc4\u0dd2\u0db8\u0dd2\u0d9a\u0dbb \u0daf\u0dd9\u0db1 \u0db4\u0dca\u200d\u0dbb\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1\u0d9a\u0dca \u0dc4\u0db3\u0dd4\u0db1\u0dca\u0dc0\u0dcf \u0daf\u0dd3 \u0dad\u0dd2\u0db6\u0dda. \u0d92 \u0d85\u0db1\u0dd4\u0dc0, \u0dad\u0dc0\u0dad\u0dca \u0dc3\u0dd4\u0dc0\u0dd2\u0dc1\u0dda\u0dc2\u0dd3 \u0dc0\u0dbb\u0db4\u0dca\u200d\u0dbb\u0dc3\u0dcf\u0daf \u0dbb\u0dd0\u0dc3\u0d9a\u0dca\u0daf \u0dc3\u0db8\u0d9c\u0dd2\u0db1\u0dca, \u0dad\u0ddd\u0dbb\u0dcf\u0d9c\u0dad\u0dca \u0dc0\u0dcf\u0dc4\u0db1 \u0db8\u0dcf\u0daf\u0dd2\u0dbd\u0dd2 \u0d9a\u0dd2\u0dc4\u0dd2\u0db4\u0dba\u0d9a\u0dca \u0d86\u0db1\u0dba\u0db1\u0dd2\u0d9a \u0db8\u0dd2\u0dbd\u0da7\u0db8 \u0db8\u0dd2\u0dbd\u0daf\u0dd3 \u0d9c\u0dd0\u0db1\u0dd3\u0db8\u0dda \u0db8\u0dc4\u0d9f\u0dd4 \u0d85\u0dc0\u0dc3\u0dca\u0dae\u0dcf\u0dc0 \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a\u0dba\u0db1\u0dca \u0dc0\u0dd9\u0dad \u0d8b\u0daf\u0dcf\u0d9a\u0dbb \u0daf\u0dd3 \u0d87\u0dad. \u201c\u0d86\u0dc0\u0dcf... \u0d9c\u0dad\u0dca\u0dad\u0dcf... \u0d9c\u0dd2\u0dba\u0dcf...\u201d \u0db1\u0db8\u0dd2\u0db1\u0dca \u0db1\u0db8\u0dca\u0d9a\u0dbb \u0dad\u0dd2\u0db6\u0dd9\u0db1 \u0db8\u0dda \u0db4\u0dca\u200d\u0dbb\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1 \u0db8\u0dda \u0db8\u0dc3 30 \u0dc0\u0dd0\u0db1\u0dd2\u0daf\u0dcf \u0daf\u0d9a\u0dca\u0dc0\u0dcf \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dda.\n\u0da7\u0ddc\u0dba\u0ddd\u0da7\u0dcf \u0dc0\u0dd2\u0da7\u0dca\u0dc3\u0dca (Toyota Vitz) \u0da7\u0ddc\u0dba\u0ddd\u0da7\u0dcf \u0d87\u0d9a\u0dca\u0dc3\u0dd2\u0dba\u0ddd (Toyota Axio), \u0dc3\u0dc4 \u0dc3\u0dd4\u0dc3\u0dd4\u0d9a\u0dd2 \u0dc0\u0dd0\u0d9c\u0db1\u0dca \u0d86\u0dbb\u0dca (Suzuki Wagon R Hybrid) \u0dba\u0db1 \u0db8\u0dcf\u0daf\u0dd2\u0dbd\u0dd2\u0dc0\u0dbd\u0da7 \u0d85\u0dba\u0dad\u0dca \u0db8\u0ddd\u0da7\u0dbb\u0dca \u0dbb\u0dae, \u0db8\u0dd9\u0dbb\u0da7\u0da7 \u0d86\u0db1\u0dba\u0db1\u0dba \u0d9a\u0dd2\u0dbb\u0dd3\u0db8\u0dda \u0daf\u0dd3 \u0dc0\u0dd0\u0dba \u0dc0\u0dd6 \u0db8\u0dd4\u0daf\u0dbd\u0da7\u0db8 \u0db8\u0dda \u0d9a\u0dcf\u0dbd\u0dc3\u0dd3\u0db8\u0dcf\u0dc0 \u0dad\u0dd4\u0dc5 \u0dc0\u0dcf\u0dc3\u0db1\u0dcf \u0da7\u0dca\u200d\u0dbb\u0dda\u0da9\u0dd2\u0db1\u0dca \u0dbd\u0d82\u0d9a\u0dcf \u0dc0\u0dd9\u0dad\u0dd2\u0db1\u0dca \u0db8\u0dd2\u0dbd\u0daf\u0dd3 \u0d9c\u0dad \u0dc4\u0dd0\u0d9a\u0dd2\u0dc0\u0dd3\u0db8 \u0dc0\u0dd2\u0dc1\u0dda\u0dc2\u0dad\u0dca\u0dc0\u0dba\u0d9a\u0dd2. \u0dc0\u0dcf\u0dc3\u0db1\u0dcf \u0da7\u0dca\u200d\u0dbb\u0dda\u0da9\u0dd2\u0db1\u0dca \u0dbd\u0d82\u0d9a\u0dcf (\u0db4\u0dd4\u0daf\u0dca\u0d9c\u0dbd\u0dd2\u0d9a) \u0dc3\u0db8\u0dcf\u0d9c\u0db8 \u0dc0\u0dd2\u0dc3\u0dd2\u0db1\u0dca \u0db8\u0dda \u0db4\u0dca\u200d\u0dbb\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1 \u0daf\u0dd2\u0dba\u0dad\u0dca \u0d9a\u0dbb\u0db1\u0dd4 \u0dbd\u0db6\u0db1\u0dca\u0db1\u0dda \u0daf\u0dd2\u0dc0\u0dba\u0dd2\u0db1\u0dda \u0db4\u0dca\u200d\u0dbb\u0db8\u0dd4\u0d9b\u0dad\u0db8 \u0d9a\u0dbd\u0dca\u0db6\u0daf\u0dd4 \u0dc3\u0db8\u0dcf\u0d9c\u0db8\u0d9a\u0dca \u0dc0\u0db1 \u0d91\u0dbd\u0dca.\u0db6\u0dd3. \u0dc6\u0dd2\u0db1\u0dd1\u0db1\u0dca\u0dc3\u0dca \u0dc3\u0db8\u0d9f \u0d85\u0dad\u0dca\u0dc0\u0dd0\u0dbd\u0dca \u0db6\u0dd0\u0db3 \u0d9c\u0db1\u0dd2\u0db8\u0dd2\u0db1\u0dd2.\n\u0d91\u0db8 \u0dc3\u0dc4\u0dba\u0ddd\u0d9c\u0dd2\u0dad\u0dcf\u0dc0\u0da7 \u0d85\u0db1\u0dd4\u0dc0, \u0dad\u0ddd\u0dbb\u0dcf\u0d9c\u0dad\u0dca \u0dc0\u0dcf\u0dc4\u0db1 \u0db8\u0dcf\u0daf\u0dd2\u0dbd\u0dd2 \u0dc3\u0db3\u0dc4\u0dcf \u0dc0\u0dd2\u0dc1\u0dda\u0dc2 \u0d85\u0da9\u0dd4 \u0db4\u0ddc\u0dbd\u0dd3 \u0d85\u0db1\u0dd4\u0db4\u0dcf\u0dad\u0dd2\u0d9a\u0dba\u0d9a\u0dca \u0dba\u0da7\u0dad\u0dda, \u0d87\u0db4\u0d9a\u0dbb\u0dd4\u0dc0\u0db1\u0dca \u0dbb\u0dc4\u0dd2\u0dad\u0dc0, \u0d91\u0dc0\u0dd9\u0dbd\u0dda\u0db8 \u0dbd\u0dd3\u0dc3\u0dd2\u0d82 \u0db4\u0dc4\u0dc3\u0dd4\u0d9a\u0db8\u0dca \u0daf \u0dbd\u0db6\u0dcf\u0d9c\u0dad \u0dc4\u0dd0\u0d9a\u0dd2 \u0db6\u0dd0\u0dc0\u0dd2\u0db1\u0dca \u0d89\u0dad\u0dcf \u0d9a\u0da9\u0dd2\u0db1\u0db8\u0dd2\u0db1\u0dca \u0d91\u0d9a\u0dca \u0daf\u0dd2\u0db1\u0d9a\u0dca \u0dad\u0dd4\u0dc5 \u0dc0\u0dcf\u0dc4\u0db1\u0dba \u0dad\u0db8\u0db1\u0dca \u0dc3\u0dad\u0dd4 \u0d9a\u0dbb\u0d9c\u0dd0\u0db1\u0dd3\u0db8\u0dda \u0db4\u0dc4\u0dc3\u0dd4\u0d9a\u0db8 \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a\u0dba\u0db1\u0dca\u0da7 \u0d85\u0dad\u0dca\u0dc0\u0dd2\u0db3\u0dd2\u0dba \u0dc4\u0dd0\u0d9a\u0dd2\u0dba. \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a\u0dba\u0db1\u0dca\u0da7 \u0db8\u0dda \u0d9a\u0dcf\u0dbd\u0dc3\u0dd3\u0db8\u0dcf\u0dc0 \u0dad\u0dd4\u0dc5 \u0dc0\u0da7\u0dd2\u0db1\u0dcf \u0dad\u0dca\u200d\u0dba\u0dcf\u0d9c \u0db4\u0dd2\u0dbb\u0dd2\u0db1\u0dd0\u0db8\u0dd3\u0db8\u0da7 \u0daf \u0d9a\u0da7\u0dba\u0dd4\u0dad\u0dd4 \u0dba\u0ddc\u0daf\u0dcf \u0d87\u0dad.\n\u0d85\u0d82\u0d9a 312, \u0db8\u0dd3\u0d9c\u0db8\u0dd4\u0dc0 \u0db4\u0dcf\u0dbb, \u0dc0\u0dd0\u0dbd\u0dd2\u0dc3\u0dbb, \u0dbb\u0dcf\u0d9c\u0db8 \u0daf\u0dbb\u0db1 \u0dbd\u0dd2\u0db4\u0dd2\u0db1\u0dba\u0dda \u0db4\u0dd2\u0dc4\u0dd2\u0da7\u0dd2 \u0dc0\u0dcf\u0dc3\u0db1\u0dcf \u0da7\u0dca\u200d\u0dbb\u0dda\u0da9\u0dd2\u0db1\u0dca \u0dbd\u0d82\u0d9a\u0dcf \u0db4\u0dca\u200d\u0dbb\u0db0\u0dcf\u0db1 \u0d85\u0dbd\u0dd9\u0dc0\u0dd2 \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0dcf\u0d9c\u0dcf\u0dbb\u0dba \u0dc0\u0dd9\u0dad \u0db4\u0dd0\u0db8\u0dd2\u0dab\u0dd3\u0db8\u0dd9\u0db1\u0dca \u0dc4\u0ddd \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb, \u0db1\u0dcf\u0dbb\u0dcf\u0dc4\u0dda\u0db1\u0dca\u0db4\u0dd2\u0da7 \u0dc3\u0dc4 \u0dc4\u0dbd\u0dcf\u0dc0\u0dad \u0db4\u0dd2\u0dc4\u0dd2\u0da7\u0dd2 \u0dc1\u0dcf\u0d9b\u0dcf \u0dc4\u0dbb\u0dc4\u0dcf \u0db8\u0dda \u0db4\u0dca\u200d\u0dbb\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1\u0dca \u0dba\u0da7\u0dad\u0dda \u0db4\u0dd2\u0dbb\u0dd2\u0db1\u0db8\u0db1 \u0dc0\u0dbb\u0db4\u0dca\u200d\u0dbb\u0dc3\u0dcf\u0daf \u0d85\u0dad\u0dca\u0dc0\u0dd2\u0db3\u0dd2\u0dba \u0dc4\u0dd0\u0d9a\u0dd2\u0dba.\n\u0d9a\u0db4\u0dca\u0dbb\u0dd4\u0d9a"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a\u0da7\u0ddd\u0d9a\u0dd2\u0dba\u0ddd \u0dc3\u0dd2\u0db8\u0dd9\u0db1\u0dca\u0dad\u0dd2 \u0dc3\u0db8\u0dd4\u0dc4\u0dba \u0daf\u0dc1\u0d9a \u0daf\u0dd9\u0d9a\u0d9a\u0da7 \u0d85\u0db0\u0dd2\u0d9a \u0d9a\u0dcf\u0dbd\u0dba\u0d9a \u0db4\u0da7\u0db1\u0dca \u0db8\u0dda\u0dc3\u0db1\u0dca \u0dc0\u0dd8\u0dad\u0dca\u0dad\u0dd2\u0d9a\u0dba\u0db1\u0dca\u0d9c\u0dda \u0dc1\u0dd2\u0dbd\u0dca\u0db4\u0dd3\u0dba \u0daf\u0dd0\u0db1\u0dd4\u0db8 \u0dc0\u0dd0\u0da9\u0dd2 \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8\u0dda \u0d85\u0dbb\u0db8\u0dd4\u0dab\u0dd2\u0db1\u0dca \u0daf\u0dd2\u0dc0\u0dba\u0dd2\u0db1 \u0db4\u0dd4\u0dbb\u0dcf \u0db4\u0dd4\u0dc4\u0dd4\u0dab\u0dd4 \u0dc3\u0db8\u0dca\u0db8\u0db1\u0dca\u0dad\u0dca\u200d\u0dbb\u0dab \u0db8\u0dd9\u0dc4\u0dd9\u0dba\u0dc0\u0db1\u0dd4 \u0dbd\u0db6\u0dba\u0dd2. \u0d89\u0daf\u0dd2\u0d9a\u0dd2\u0dbb\u0dd3\u0db8\u0dca \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dda \u0db1\u0dd2\u0dba\u0dd4\u0dad\u0dd4 \u0dc0\u0dd8\u0dad\u0dca\u0dad\u0dd2\u0d9a\u0dba\u0db1\u0dca\u0da7, \u0d91\u0db8 \u0dc0\u0dd8\u0dad\u0dca\u0dad\u0dd2\u0dba\u0da7 \u0d85\u0daf\u0dcf\u0dc5 \u0dc1\u0dd2\u0dbd\u0dca\u0db4\u0dd3\u0dba \u0daf\u0dd0\u0db1\u0dd4\u0db8 \u0dc3\u0dc4 \u0db1\u0dc0\u0dad\u0db8 \u0db1\u0dd2\u0dc2\u0dca\u0db4\u0dcf\u0daf\u0db1 \u0db7\u0dcf\u0dc0\u0dd2\u0dad\u0dba \u0d87\u0dad\u0dd4\u0dc5\u0dd4 \u0dc0\u0dd0\u0da9\u0db6\u0dd2\u0db8\u0dda \u0d9a\u0dcf\u0dbb\u0dca\u0dba\u0d9a\u0dca\u0dc2\u0db8\u0dad\u0dcf\u0dc0 \u0d89\u0dc4\u0dc5 \u0db1\u0d82\u0dc0\u0dcf\u0dbd\u0dd3\u0db8 \u0dc3\u0db3\u0dc4\u0dcf \u0d85\u0dc0\u0dc1\u0dca\u200d\u0dba \u0db4\u0dd4\u0dc4\u0dd4\u0dab\u0dd4\u0dc0 \u0dbd\u0db6\u0dcf\u0daf\u0dd3\u0db8 \u0db8\u0dd9\u0dc4\u0dd2 \u0daf\u0dd3 \u0dc3\u0dd2\u0daf\u0dd4\u0d9a\u0dbb\u0db1\u0dd4 \u0dbd\u0db6\u0dba\u0dd2. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0dd1\u0db8 \u0db4\u0dc5\u0dcf\u0dad\u0d9a\u0dca\u0db8 \u0d86\u0dc0\u0dbb\u0dab\u0dba \u0dc0\u0db1 \u0db4\u0dbb\u0dd2\u0daf\u0dd2 \u0dc3\u0d82\u0dc0\u0dd2\u0db0\u0dcf\u0db1\u0dba \u0d9a\u0dd9\u0dbb\u0dd9\u0db1 \u0db8\u0dda \u0dc0\u0dd0\u0da9\u0dc3\u0da7\u0dc4\u0db1\u0dca \u0dad\u0dd4\u0dc5\u0dd2\u0db1\u0dca \u0db8\u0dd4\u0dc5\u0dd4\u0db8\u0dc4\u0dad\u0dca \u0d89\u0daf\u0dd2\u0d9a\u0dd2\u0dbb\u0dd3\u0db8\u0dca \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dda\u0db8 \u0dc0\u0dd8\u0dad\u0dca\u0dad\u0dd3\u0dba\u0db8\u0dba \u0d9c\u0dd4\u0dab\u0dcf\u0dad\u0dca\u0db8\u0d9a\u0db7\u0dcf\u0dc0\u0dba \u0d89\u0dc4\u0dc5 \u0db1\u0dd0\u0d82\u0dc0\u0dd3\u0db8 \u0da7\u0ddd\u0d9a\u0dd2\u0dba\u0ddd \u0dc3\u0dd2\u0db8\u0dd9\u0db1\u0dca\u0dad\u0dd2 \u0dc3\u0db8\u0dd6\u0dc4\u0dba\u0dda \u0d85\u0dbb\u0db8\u0dd4\u0dab\u0dba\u0dd2.\n\u0d92 \u0d85\u0db1\u0dd4\u0dc0 \u0daf\u0dd2\u0dba\u0dad\u0dca \u0d9a\u0dd9\u0dbb\u0dd9\u0db1 \u0dc0\u0dd0\u0da9\u0dc3\u0da7\u0dc4\u0db1\u0dca \u0db8\u0dcf\u0dbd\u0dcf\u0dc0\u0dda \u0dad\u0dc0\u0dad\u0dca \u0dc3\u0dd0\u0dc3\u0dd2\u0dc0\u0dcf\u0dbb 9\u0d9a\u0dca \u0db1\u0ddc\u0db6\u0ddd\u0daf\u0dcf \u0d85\u0dad\u0dd2\u0dc3\u0dcf\u0dbb\u0dca\u0dae\u0d9a\u0dc0 \u0db4\u0dd0\u0dc0\u0dd0\u0dad\u0dca\u0dc0\u0dd2\u0dab\u0dd2. \u0daf\u0dd2\u0dc0\u0dba\u0dd2\u0db1 \u0db4\u0dd4\u0dbb\u0dcf \u0dc0\u0dd2\u0dc3\u0dd2\u0dbb\u0dd3 \u0dc3\u0dd2\u0da7\u0dd2\u0db1 \u0db8\u0dda\u0dc3\u0db1\u0dca\u0dc0\u0dbb\u0dd4\u0db1\u0dca\u0d9c\u0dda \u0dad\u0dcf\u0d9a\u0dca\u200d\u0dc2\u0dab \u0daf\u0dd0\u0db1\u0dd4\u0db8 \u0dc0\u0dd0\u0da9\u0dd2 \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0db4\u0dc0\u0dad\u0dca\u0dc0\u0db1 \u0db8\u0dda \u0dc3\u0db8\u0dca\u0db8\u0db1\u0dca\u0dad\u0dca\u200d\u0dbb\u0dab \u0db8\u0dcf\u0dbd\u0dcf\u0dc0 \u0db8\u0dd9\u0dc0\u0dbb \u0db8\u0dc4\u0dd2\u0dba\u0d82\u0d9c\u0dab\u0dba, \u0db8\u0da9\u0dc5\u0d9a\u0db4\u0dd4\u0dc0, \u0d9a\u0dbd\u0dca\u0db8\u0dd4\u0dab\u0dda, \u0d87\u0db9\u0dd2\u0dbd\u0dd2\u0db4\u0dd2\u0da7\u0dd2\u0dba, \u0db4\u0ddc\u0dbd\u0dca\u0d9c\u0dc4\u0dc0\u0dd9\u0dbd, \u0db8\u0dd4\u0dbd\u0dad\u0dd2\u0dc0\u0dd4, \u0dc4\u0dbd\u0dcf\u0dc0\u0dad, \u0dbb\u0dd2\u0d9a\u0dd2\u0dbd\u0dca\u0dbd\u0d9c\u0dc3\u0dca\u0d9a\u0da9, \u0dc3\u0dc4 \u0dc0\u0dd0\u0dbd\u0dd2\u0db8\u0da9 \u0dba\u0db1 \u0db4\u0dca\u200d\u0dbb\u0daf\u0dda\u0dc1\u0dc0\u0dbd \u0db4\u0dc0\u0dad\u0dca\u0dc0\u0db1 \u0dbd\u0daf \u0d85\u0dad\u0dbb, \u0db8\u0dda \u0dc3\u0db3\u0dc4\u0dcf \u0db8\u0dda\u0dc3\u0db1\u0dca\u0dc0\u0dbb\u0dd4\u0db1\u0dca 600\u0d9a\u0da7 \u0d85\u0db0\u0dd2\u0d9a \u0db4\u0dd2\u0dbb\u0dd2\u0dc3\u0d9a\u0dca \u0dc3\u0dc4\u0db7\u0dcf\u0d9c\u0dd2\u0dc0 \u0dc3\u0dd2\u0da7\u0dd2\u0dba\u0dc4.\n\u0da7\u0ddd\u0d9a\u0dd2\u0dba\u0ddd \u0dc3\u0dd2\u0db8\u0dd9\u0db1\u0dca\u0dad\u0dd2 \u0dc3\u0db8\u0dd6\u0dc4 \u0dc0\u0dca\u200d\u0dba\u0dcf\u0db4\u0dcf\u0dbb\u0dba\u0dda \u0d8b\u0db4\u0daf\u0dda\u0dc1\u0d9a \u0d89\u0d82\u0da2\u0dd2\u0db1\u0dda\u0dbb\u0dd4 \u0db8\u0dde\u0dbd\u0dd2 \u0d9c\u0dd4\u0dab\u0dbb\u0dad\u0dca\u0db1 \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0db8\u0dd9\u0dc4\u0dd9\u0dba\u0dc0\u0db1\u0dd4 \u0dbd\u0db6\u0db1 \u0db8\u0dda \u0dc3\u0db8\u0dca\u0db8\u0db1\u0dca\u0dad\u0dca\u200d\u0dbb\u0dab \u0dc3\u0d82\u0dc0\u0dd2\u0db0\u0dcf\u0db1\u0dba \u0d9a\u0dd9\u0dbb\u0dd9\u0db1\u0dca\u0db1\u0dda \u0da7\u0ddd\u0d9a\u0dd2\u0dba\u0ddd \u0dc3\u0dd2\u0db8\u0dd9\u0db1\u0dca\u0dad\u0dd2 \u0dbd\u0d82\u0d9a\u0dcf \u0dc3\u0db8\u0dcf\u0d9c\u0db8\u0dda \u0d85\u0dbd\u0dd9\u0dc0\u0dd2 \u0dc3\u0dc4 \u0db6\u0dd9\u0daf\u0dcf\u0dc4\u0dd0\u0dbb\u0dd3\u0db8\u0dca \u0db8\u0dd9\u0dc4\u0dd9\u0dba\u0dd4\u0db8\u0dca \u0db7\u0dcf\u0dbb \u0d9a\u0dca\u0dc2\u0dda\u0dad\u0dca\u200d\u0dbb \u0d85\u0dbd\u0dd9\u0dc0\u0dd2 \u0d9a\u0dc5\u0db8\u0db1\u0dcf\u0d9a\u0dcf\u0dbb\u0dc0\u0dbb\u0dd4\u0db1\u0dca\u0d9c\u0dda \u0d85\u0db0\u0dd3\u0d9a\u0dca\u0dc2\u0dab\u0dba \u0dba\u0da7\u0dad\u0dda \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0d85\u0dbd\u0dd9\u0dc0\u0dd2 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0daf\u0dcf\u0dba\u0d9a\u0dad\u0dca\u0dc0\u0dba\u0dd9\u0db1\u0dd2.\n\u0d9a\u0db4\u0dca\u0dbb\u0dd4\u0d9a"},
{"author(s)": "", "article": "Tuesday, \u0da2\u0dd4\u0db1\u0dd2 19, 2018 - 15:35\u0dc0\u0dd2\u0daf\u0dd9\u0dc3\u0dca\u0d85\u0db8\u0dd9\u0dbb\u0dd2\u0d9a\u0dcf\u0db1\u0dd4 \u0d86\u0dbb\u0d9a\u0dca\u0dc2\u0d9a \u0dc4\u0db8\u0dd4\u0daf\u0dcf\u0dc0\u0dda 06 \u0dc0\u0db1 \u0db6\u0dbd \u0d87\u0dab\u0dd2\u0dba \u0d85\u0db7\u0dca\u200d\u0dba\u0dcf\u0dc0\u0d9a\u0dcf\u0dc1 \u0db6\u0dbd\u0d9a\u0dcf\u0dba\u0d9a\u0dca \u0dbd\u0dd9\u0dc3 \u0dc3\u0dca\u0dae\u0dcf\u0db4\u0dd2\u0dad \u0d9a\u0dbb\u0db1 \u0dbd\u0dd9\u0dc3 \u0da2\u0db1\u0dcf\u0db0\u0dd2\u0db4\u0dad\u0dd2 \u0da9\u0ddc\u0db1\u0dbd\u0dca\u0da9\u0dca \u0da7\u0dca\u200d\u0dbb\u0db8\u0dca\u0db4\u0dca \u0db1\u0dd2\u0dba\u0ddd\u0d9c \u0d9a\u0dbb \u0dad\u0dd2\u0db6\u0dda.\n\u0d91\u0db8\u0d9c\u0dd2\u0db1\u0dca \u0da2\u0dcf\u0dad\u0dd2\u0d9a \u0d86\u0dbb\u0d9a\u0dca\u0dc2\u0dcf\u0dc0 \u0dad\u0dc4\u0dc0\u0dd4\u0dbb\u0dd4 \u0dc0\u0db1 \u0d85\u0dad\u0dbb\u0db8, \u0dbb\u0dd0\u0d9a\u0dd2\u0dba\u0dcf \u0da2\u0db1\u0db1\u0dba \u0d9a\u0dbb\u0db8\u0dd2\u0db1\u0dca \u0d85\u0db8\u0dd9\u0dbb\u0dd2\u0d9a\u0dcf\u0db1\u0dd4 \u0d86\u0dbb\u0dca\u0dae\u0dd2\u0d9a\u0dba \u0daf \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dbb\u0db1\u0dd4 \u0d87\u0dad\u0dd2 \u0db6\u0dc0 \u0d94\u0dc4\u0dd4 \u0dc3\u0db3\u0dc4\u0db1\u0dca \u0d9a\u0dbb \u0d87\u0dad.\n\u0d85\u0db8\u0dd9\u0dbb\u0dd2\u0d9a\u0dcf\u0dc0 \u0d85\u0db7\u0dca\u200d\u0dba\u0dcf\u0dc0\u0d9a\u0dcf\u0dc1\u0dba\u0da7 \u0db4\u0dd2\u0dc0\u0dd2\u0dc3\u0dd3\u0db8 \u0db4\u0db8\u0dab\u0d9a\u0dca \u0db4\u0dca\u200d\u0dbb\u0db8\u0dcf\u0dab\u0dc0\u0dad\u0dca \u0db1\u0ddc\u0dc0\u0db1 \u0d85\u0dad\u0dbb, \u0d91\u0dc4\u0dd2 \u0d86\u0db0\u0dd2\u0db4\u0dad\u0dca\u200d\u0dba\u0dba \u0db4\u0dd0\u0dad\u0dd2\u0dbb \u0dc0\u0dd3\u0db8\u0da7 \u0daf \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0dba\u0dd4\u0dad\u0dd4 \u0db6\u0dc0 \u0da2\u0db1\u0db4\u0dad\u0dd2 \u0da7\u0dca\u200d\u0dbb\u0db8\u0dca\u0db4\u0dca \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb \u0dad\u0dd2\u0db6\u0dda.\n\u0d91\u0db8\u0dd9\u0db1\u0dca\u0db8 \u0d85\u0db8\u0dd9\u0dbb\u0dd2\u0d9a\u0dcf\u0db1\u0dd4\u0dc0\u0db1\u0dca \u0db1\u0dd0\u0dc0\u0dad \u0dc3\u0db3 \u0dc0\u0dd9\u0dad \u0dba\u0dd0\u0dc0\u0dd3\u0db8\u0da7 \u0dc3\u0dc4 \u0d85\u0d9f\u0dc4\u0dbb\u0dd4 \u0dc0\u0dd9\u0dad \u0db8\u0dd2\u0db1\u0dd2\u0dc3\u0dd4\u0db1\u0dca \u0dba\u0dd0\u0dc0\u0dd3\u0db8\u0da7 \u0db4\u0dd2\u0dba\u0dc0\u0dbb \u0d9c\u0db1\u0dca\u0db1\u0dcf \u0db6\u0dc0\u0da7 \u0daf \u0d94\u0dc4\u0dd4 \u0db4\u0dca\u200d\u0dbb\u0dad\u0dd2\u0da5\u0dcf\u0dc0\u0d9a\u0dca \u0dbd\u0db6\u0dcf\u0daf\u0dd3 \u0d87\u0dad\u0dd2 \u0db6\u0dc0 \u0dc0\u0dcf\u0dbb\u0dca\u0dad\u0dcf \u0dc0\u0dda.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0d9a\u0dad\u0dd4\u0dc0\u0dd0\u0d9a\u0dd2\u0dba\u0db1\u0da9\u0dd4 \u0dc4\u0dad\u0dca\u0dbd\u0d9a\u0dca\u0dc2 \u0db4\u0db1\u0dc3\u0dca\u0daf\u0dc4\u0dc3\u0d9a\u0dca \u0d85\u0db0\u0dd2\u0d9a\u0dbb\u0dab\u0dc0\u0dbd \u0dc4\u0dd2\u0dbb \u0dc0\u0dd3 \u0d87\u0dad\u0dd0\u2019\u0dba\u0dd2 \u0db4\u0dca\u200d\u0dbb\u0dc0\u0dd8\u0dad\u0dca\u0dad\u0dd2\u0dba\u0d9a\u0dca \u0db4\u0dc5 \u0dc0\u0dd3 \u0d87\u0dad. \u0d87\u0dad\u0dd0\u0db8\u0dca \u0db1\u0da9\u0dd4 \u0dc0\u0dc3\u0dbb \u0daf\u0dc4\u0dba\u0d9a\u0da7 \u0dc0\u0da9\u0dcf \u0db4\u0dd0\u0dbb\u0dab\u0dd2 \u0db6\u0dc0 \u0daf \u0d91\u0db8 \u0db4\u0dca\u200d\u0dbb\u0dc0\u0dd8\u0dad\u0dca\u0dad\u0dd2\u0dba\u0dda \u0dc3\u0db3\u0dc4\u0db1\u0dca \u0dba. \u0dba\u0dd4\u0d9a\u0dca\u0dad\u0dd2\u0dba \u0d89\u0da7\u0dd4\u0dc0\u0dd3\u0db8 \u0db4\u0dca\u200d\u0dbb\u0db8\u0dcf\u0daf\u0dc0\u0dd3\u0db8 \u0dc4\u0ddc\u0db3 \u0daf\u0dd9\u0dba\u0d9a\u0dca \u0db1\u0ddc\u0dc0\u0dda. \u0d85\u0dc0\u0dd4\u0dbb\u0dd4\u0daf\u0dd4 \u0daf\u0dc4\u0dba\u0d9a\u0dca \u0db4\u0dbb\u0dab \u0db1\u0da9\u0dd4 \u0db1\u0dd2\u0dad\u0dca\u200d\u0dba \u0dbd\u0dd9\u0dc3 \u0db8 \u0db4\u0dc3\u0dd4\u0d9c\u0dd2\u0dba \u0d86\u0dab\u0dca\u0da9\u0dd4 \u0dc3\u0db8\u0dba\u0dda \u0dc3\u0dd2\u0daf\u0dd4 \u0dc0\u0dd6 \u0daf\u0dda\u0dc0\u0dbd\u0dca \u0dc4\u0dd0\u0da7\u0dd2\u0dba\u0da7 \u0db4\u0dd9\u0db1\u0dca\u0dc0\u0dcf\u0daf\u0dd2\u0dba \u0dc4\u0dd0\u0d9a\u0dd2 \u0dba. \u0d91\u0dc4\u0dd9\u0dad\u0dca \u0d9c\u0dd2\u0dba \u0d86\u0dab\u0dca\u0da9\u0dd4 \u0dc3\u0db8\u0dba \u0dc4\u0ddd \u0db8\u0dda \u0d86\u0dab\u0dca\u0da9\u0dd4 \u0dc3\u0db8\u0dba \u0dc4\u0ddd \u0db1\u0da9\u0dd4 \u0db4\u0db8\u0dcf\u0dc0\u0dd3\u0db8\u0da7 \u0dc4\u0dda\u0dad\u0dd4\u0dc0\u0d9a\u0dca \u0db1\u0ddc\u0dc0\u0dd2\u0dba \u0dba\u0dd4\u0dad\u0dd4 \u0dba. \u0db1\u0dd3\u0dad\u0dd2\u0dba \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8\u0da7\u0dad\u0dca, \u0d85\u0db0\u0dd2\u0d9a\u0dbb\u0dab \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba \u0d9a\u0dcf\u0dbb\u0dca\u0dba\u0d9a\u0dca\u0dc2\u0db8 \u0d9a\u0dd2\u0dbb\u0dd3\u0db8\u0da7\u0dad\u0dca \u0dc0\u0dad\u0dca\u0db8\u0db1\u0dca \u0dbb\u0da2\u0dba \u0dc3\u0dd0\u0dbd\u0dd0\u0d9a\u0dd2\u0dba \u0dba\u0dd4\u0dad\u0dd4 \u0db4\u0dd2\u0dba\u0dc0\u0dbb \u0d9c\u0dd9\u0db1 \u0dad\u0dd2\u0db6\u0dda.\n\u0db1\u0da9\u0dd4 \u0dba\u0db1\u0dca\u0db1\u0ddd \u0dc0\u0dd0\u0db1\u0dc3\u0dd9\u0db1\u0dca\u0db1\u0ddd \u0dba\u0dd0\u0dba\u0dd2 \u0db4\u0dbb\u0dab \u0d9a\u0dad\u0dcf\u0dc0\u0d9a\u0dca \u0dad\u0dd2\u0db6\u0dda. \u0db8\u0dda \u0d9a\u0dad\u0dcf\u0dc0\u0dd9\u0db1\u0dca \u0d9a\u0dd2\u0dba\u0dd0\u0dc0\u0dd9\u0db1\u0dca\u0db1\u0dda \u0db1\u0da9\u0dd4 \u0dc0\u0dd2\u0db7\u0dcf\u0d9c \u0d85\u0dc0\u0dc3\u0db1\u0dca \u0d9a\u0ddc\u0da7 \u0dad\u0dd3\u0db1\u0dca\u0daf\u0dd4\u0dc0\u0d9a\u0dca \u0dbd\u0db6\u0dcf\u0daf\u0dd3\u0db8 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0db1\u0dd2\u0db0\u0db1\u0dca\u0d9c\u0dad \u0db4\u0dca\u200d\u0dbb\u0db8\u0dcf\u0daf\u0dba\u0d9a\u0dca \u0db4\u0dc0\u0dad\u0dd2\u0db1 \u0db6\u0dc0 \u0dba. \u0d85\u0db4\u0dda \u0dbb\u0da7\u0dda \u0d89\u0da9\u0db8\u0dca \u0db1\u0da9\u0dd4 \u0db8\u0dd3\u0da7 \u0d9a\u0daf\u0dd2\u0db8 \u0dc3\u0dcf\u0d9a\u0dca\u0dc2\u0dd2\u0dba\u0d9a\u0dd2. \u0d87\u0dad\u0dd0\u0db8\u0dca \u0d89\u0da9\u0db8\u0dca \u0db1\u0da9\u0dd4 \u0db4\u0dbb\u0db8\u0dca\u0db4\u0dbb\u0dcf \u0d9a\u0dd2\u0dc4\u0dd2\u0db4\u0dba\u0d9a\u0dca \u0dad\u0dd2\u0dc3\u0dca\u0dc3\u0dda \u0dc0\u0dd2\u0db7\u0dcf\u0d9c \u0dc0\u0dd9\u0dba\u0dd2. \u0d91\u0d9a\u0dca\u0dad\u0dbb\u0dcf \u0db4\u0dca\u200d\u0dbb\u0dc3\u0dd2\u0daf\u0dca\u0db0 \u0db1\u0da9\u0dd4 \u0dad\u0dd3\u0db1\u0dca\u0daf\u0dd4\u0dc0\u0d9a\u0da7 \u0d85\u0db1\u0dd4\u0dc0 \u0d89\u0da9\u0db8\u0d9a \u0db1\u0dd2\u0dba\u0db8 \u0d85\u0dba\u0dd2\u0dad\u0dd2\u0dba \u0dc4\u0dd2\u0db8\u0dd2 \u0d9a\u0dcf\u0db1\u0dca\u0dad\u0dcf\u0dc0\u0d9a\u0da7 \u0d91\u0db8 \u0d85\u0dba\u0dd2\u0dad\u0dd2\u0dba \u0dbd\u0dd0\u0db6\u0dd2\u0dab\u0dd2. \u0d87\u0dba\u0d9c\u0dda \u0da2\u0dd3\u0dc0\u0dd2\u0dad\u0dba\u0dd9\u0db1\u0dca \u0dc0\u0dd0\u0da9\u0dd2 \u0d9a\u0dcf\u0dbd\u0dba\u0d9a\u0dca \u0d89\u0da9\u0db8\u0dca \u0db1\u0da9\u0dd4\u0dc0 \u0dc0\u0dd9\u0db1\u0dd4\u0dc0\u0dd9\u0db1\u0dca \u0d9a\u0dd0\u0db4 \u0d9a\u0dbb \u0dad\u0dd2\u0db6\u0dd2\u0dab\u0dd2. \u0d91\u0dc4\u0dd9\u0dad\u0dca \u0dad\u0dd3\u0db1\u0dca\u0daf\u0dd4\u0dc0 \u0dbd\u0dd0\u0db6\u0dd3 \u0d89\u0da9\u0db8 \u0dc4\u0dd2\u0db8\u0dd2 \u0dc0\u0db1 \u0dc0\u0dd2\u0da7 \u0d87\u0dba \u0db8\u0dd2\u0dba\u0d9c\u0ddc\u0dc3\u0dca \u0dc3\u0dad\u0dd2\u0dba\u0d9a\u0dca \u0db4\u0db8\u0dab \u0d9c\u0dd9\u0dc0\u0dd3 \u0d9c\u0ddc\u0dc3\u0dca \u0dad\u0dd2\u0db6\u0dd2\u0dab\u0dd2.\n\u0db1\u0da9\u0dd4 \u0dc0\u0dd2\u0db7\u0dcf\u0d9c\u0dba \u0db4\u0dca\u200d\u0dbb\u0db8\u0dcf\u0daf\u0dc0\u0db1\u0dca\u0db1\u0dda \u0d87\u0dba\u0dd2? \u0dba\u0db1\u0dca\u0db1\u0da7 \u0dc3\u0dbb\u0dbd \u0db4\u0dd2\u0dc5\u0dd2\u0dad\u0dd4\u0dbb\u0d9a\u0dca \u0db1\u0dd0\u0dad. \u0d91\u0dba \u0dc3\u0d82\u0d9a\u0dd3\u0dbb\u0dca\u0dab \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0d9a\u0dd2. \u0d87\u0dad\u0dd0\u0db8\u0dca\u0dc0\u0dd2\u0da7 \u0dc3\u0dcf\u0d9a\u0dca\u0dc2\u0dd2 \u0dc0\u0dd2\u0db7\u0dcf\u0d9c \u0db1\u0dd2\u0dc3\u0dcf \u0db1\u0da9\u0dd4 \u0d9a\u0dbd\u0dca \u0dba\u0dba\u0dd2. \u0d87\u0dad\u0dd0\u0db8\u0dca\u0dc0\u0dd2\u0da7 \u0db4\u0ddc\u0dbd\u0dd2\u0dc3\u0dca \u0db4\u0dbb\u0dd3\u0d9a\u0dca\u0dc2\u0dab \u0db4\u0dca\u200d\u0dbb\u0db8\u0dcf\u0daf \u0dc0\u0dd3\u0db8 \u0db1\u0dd2\u0dc3\u0dcf \u0db1\u0da9\u0dd4 \u0d9a\u0dbd\u0dca \u0dba\u0dba\u0dd2. \u0db1\u0dd3\u0dad\u0dd2\u0da5 \u0db8\u0dc4\u0dad\u0dd4\u0db1\u0dca\u0d9c\u0dda \u0d9a\u0dca\u200d\u0dbb\u0dd2\u0dba\u0dcf \u0d9a\u0dbd\u0dcf\u0db4 \u0db1\u0dd2\u0dc3\u0dcf \u0daf \u0db1\u0da9\u0dd4 \u0d9a\u0dbd\u0dca \u0dba\u0db1 \u0d85\u0dc0\u0dc3\u0dca\u0dae\u0dcf \u0dad\u0dd2\u0db6\u0dda. \u0d85\u0db0\u0dd2\u0d9a\u0dbb\u0dab \u0db4\u0daf\u0dca\u0db0\u0dad\u0dd2\u0dba\u0dda \u0d87\u0dad\u0dd2 \u0db4\u0dc4\u0dc3\u0dd4\u0d9a\u0db8\u0dca\u0dc0\u0dbd \u0dad\u0dad\u0dca\u0dad\u0dca\u0dc0\u0dba \u0d85\u0db1\u0dd4\u0dc0 \u0daf \u0db1\u0da9\u0dd4 \u0d9a\u0dbd\u0dca \u0dba\u0db1 \u0d85\u0dc0\u0dc3\u0dca\u0dae\u0dcf \u0dad\u0dd2\u0db6\u0dda. \u0d91\u0d9a \u0daf\u0dd2\u0db1\u0dba\u0d9a \u0daf\u0dd3 \u0d91\u0d9a \u0d85\u0db0\u0dd2\u0d9a\u0dbb\u0dab\u0dba\u0d9a\u0da7 \u0dc0\u0dd2\u0dc1\u0dcf\u0dbd \u0db1\u0da9\u0dd4 \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0dc0\u0dd2\u0db7\u0dcf\u0d9c \u0d9a\u0dd2\u0dbb\u0dd3\u0db8\u0dda \u0dc4\u0dd0\u0d9a\u0dd2\u0dba\u0dcf\u0dc0 \u0db1\u0dd0\u0dad. \u0db1\u0da9\u0dd4 \u0dc0\u0dbb\u0dca\u0d9c\u0dd3\u0d9a\u0dbb\u0dab\u0dba \u0d9a\u0ddc\u0da7 \u0d85\u0dbd\u0dd4\u0dad\u0dca \u0d8b\u0dc3\u0dcf\u0dc0\u0dd2 \u0d87\u0dad\u0dd2 \u0d9a\u0dd2\u0dbb\u0dd3\u0db8\u0da7 \u0dbb\u0da2\u0dba \u0d85\u0daf\u0dc4\u0dc3\u0dca \u0d9a\u0dbb\u0dba\u0dd2. \u0d91\u0dba \u0dc0\u0dd0\u0daf\u0d9c\u0dad\u0dca \u0dad\u0dd3\u0db1\u0dca\u0daf\u0dd4\u0dc0\u0d9a\u0dd2. \u0dad\u0dca\u200d\u0dbb\u0dd2 - \u0db4\u0dd4\u0daf\u0dca\u0d9c\u0dbd \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0dc3\u0dc4\u0dd2\u0dad \u0db1\u0da9\u0dd4 \u0dc0\u0dd2\u0db7\u0dcf\u0d9c\u0dba \u0daf \u0db8\u0dd3\u0da7 \u0dc4\u0ddc\u0db3 \u0dc0\u0dd2\u0dc3\u0dd0\u0db3\u0dd4\u0db8\u0d9a\u0dca \u0dbd\u0dd9\u0dc3 \u0daf\u0dd0\u0d9a\u0dca\u0dc0\u0dd2\u0dba \u0dc4\u0dd0\u0d9a\u0dd2 \u0dba.\n\u0db1\u0dd3\u0dad\u0dd2\u0dba\u0dda \u0d86\u0db0\u0dd2\u0db4\u0dad\u0dca\u200d\u0dba\u0dba \u0db4\u0dd2\u0dc5\u0dd2\u0db6\u0db3 \u0dc3\u0d82\u0dc0\u0dcf\u0daf\u0dba \u0db4\u0dc0\u0dad\u0dd2\u0db1\u0dca\u0db1\u0dda \u0daf\u0dd3\u0dbb\u0dca\u0d9d \u0d9a\u0dcf\u0dbd\u0dba\u0d9a \u0dc3\u0dd2\u0da7 \u0dba. \u0db8\u0dda \u0d9a\u0dcf\u0dbb\u0dab\u0dba \u0dc3\u0db1\u0dcf\u0dae\u0dc0\u0dd3\u0db8\u0da7 \u0db1\u0db8\u0dca; \u0dc3\u0dcf\u0db0\u0d9a \u0d9a\u0dd2\u0dc4\u0dd2\u0db4\u0dba\u0d9a\u0dca \u0dc3\u0db8\u0dca\u0db4\u0dd6\u0dbb\u0dca\u0dab \u0dc0\u0dd2\u0dba \u0dba\u0dd4\u0dad\u0dd4 \u0dba. \u0db4\u0dc5\u0db8\u0dd4 \u0dc3\u0dcf\u0db0\u0d9a\u0dba \u0dc0\u0db1\u0dca\u0db1\u0dda \u0db1\u0dd3\u0dad\u0dd2\u0dba \u0d9a\u0dcf\u0da7\u0dad\u0dca \u0db4\u0ddc\u0daf\u0dd4 \u0dbd\u0dd9\u0dc3 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dd3\u0db8 \u0dba. \u0daf\u0dd9\u0dc0\u0db1 \u0dc3\u0dcf\u0db0\u0d9a\u0dba \u0dc0\u0db1\u0dca\u0db1\u0dda \u0d85\u0db0\u0dd2\u0d9a\u0dbb\u0dab \u0db4\u0daf\u0dca\u0db0\u0dad\u0dd2\u0dba \u0dc4\u0dcf \u0d91\u0dc4\u0dd2 \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0d9a\u0db8\u0dca \u0dc3\u0dca\u0dc0\u0dcf\u0db0\u0dd3\u0db1\u0dc0\u0dd3\u0db8 \u0dba. \u0dad\u0dd9\u0dc0\u0db1 \u0dc3\u0dcf\u0db0\u0d9a\u0dba \u0dc0\u0db1\u0dca\u0db1\u0dda \u0dba\u0dd4\u0d9a\u0dca\u0dad\u0dd2\u0dba \u0d9a\u0dcf\u0dbb\u0dca\u0dba\u0d9a\u0dca\u0dc2\u0db8 \u0dbd\u0dd9\u0dc3 \u0d89\u0da7\u0dd4\u0dc0\u0dd3\u0db8 \u0dba. \u0db4\u0dc5\u0db8\u0dd4 \u0dc3\u0dcf\u0db0\u0d9a \u0daf\u0dd9\u0d9a \u0da2\u0dba \u0d9c\u0dd0\u0db1\u0dd3\u0db8\u0da7 \u0d86\u0dab\u0dca\u0da9\u0dd4\u0dc0 \u0dc3\u0db8\u0dad\u0dca \u0dc0\u0dd3 \u0d87\u0dad. \u0dc0\u0dd0\u0dbb\u0dd0\u0daf\u0dd2 \u0d9a\u0dc5 \u0daf\u0dda\u0dc1\u0db4\u0dcf\u0dbd\u0d9a\u0dba\u0db1\u0dca, \u0db6\u0dbd\u0dc0\u0dad\u0dd4\u0db1\u0dca \u0db4\u0db8\u0dab\u0d9a\u0dca \u0db1\u0ddc\u0dc0 \u0db7\u0dd2\u0d9a\u0dca\u0dc2\u0dd6\u0db1\u0dca \u0db4\u0dc0\u0dcf \u0dc4\u0dd2\u0dbb \u0d9c\u0dd9\u0daf\u0dbb\u0da7 \u0dba\u0dd0\u0dc0\u0dd3\u0db8\u0dd9\u0db1\u0dca \u0db4\u0dc5\u0db8\u0dd4 \u0dc3\u0dcf\u0db0\u0d9a\u0dba \u0dc3\u0db1\u0dcf\u0dae \u0dc0\u0dd9\u0dba\u0dd2. \u0dbb\u0da2\u0dba \u0d9a\u0dd2\u0dc3\u0dd2\u0daf\u0dd4 \u0d86\u0d9a\u0dcf\u0dbb\u0dba\u0d9a\u0dd2\u0db1\u0dca \u0d85\u0db0\u0dd2\u0d9a\u0dbb\u0dab\u0dba\u0dda \u0dc0\u0dd2\u0db1\u0dd2\u0dc1\u0dca\u0da0\u0dba\u0dc0\u0dbd\u0da7 \u0db6\u0dbd\u0db4\u0dd1\u0db8\u0dca \u0db1\u0ddc\u0d9a\u0dd2\u0dbb\u0dd3\u0db8\u0dd9\u0db1\u0dca \u0daf\u0dd9\u0dc0\u0db1 \u0dc3\u0dcf\u0db0\u0d9a\u0dba \u0dc3\u0db1\u0dcf\u0dae \u0dc0\u0dd9\u0dba\u0dd2.\n\u0daf\u0dd0\u0db1\u0dca \u0d9c\u0dd0\u0da7\u0dbd\u0dd4\u0dc0\u0d9a\u0dca \u0db6\u0dc0\u0da7 \u0db4\u0dad\u0dca\u0dc0 \u0d87\u0dad\u0dca\u0dad\u0dda \u0dad\u0dd9\u0dc0\u0db1 \u0dc3\u0dcf\u0db0\u0d9a\u0dba \u0dba\u0dd2. \u0db8\u0dd9\u0dc4\u0dd2\u0daf\u0dd3 \u0dc0\u0dd2\u0db1\u0dca\u0daf\u0dd2\u0dad \u0db4\u0dcf\u0dbb\u0dca\u0dc1\u0dca\u0dc0\u0dba \u0d9c\u0dd0\u0db1 \u0dc3\u0dbd\u0d9a\u0dcf \u0db6\u0dd0\u0dbd\u0dd2\u0dba \u0dba\u0dd4\u0dad\u0dd4 \u0dba. \u0dbb\u0da7\u0dda \u0dc3\u0dd2\u0daf\u0dd4 \u0dc0\u0dd6 \u0db6\u0dbb\u0db4\u0dad\u0dc5 \u0db8\u0dd6\u0dbd\u0dca\u200d\u0dba \u0dc0\u0d82\u0da0\u0dcf \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0db1\u0da9\u0dd4 \u0dc0\u0dd2\u0db7\u0dcf\u0d9c \u0d9c\u0dab\u0db1\u0dcf\u0dc0\u0d9a\u0dca \u0db1\u0dd2\u0db8\u0dcf\u0dc0\u0da7 \u0db4\u0dad\u0dca \u0dc0\u0dd3 \u0db1\u0dd0\u0dad. \u0d87\u0dad\u0dd0\u0db8\u0dca \u0dc3\u0dd2\u0daf\u0dca\u0db0\u0dd2 \u0dad\u0dc0\u0db8 \u0db4\u0dbb\u0dd3\u0d9a\u0dca\u0dc2\u0dab \u0db8\u0da7\u0dca\u0da7\u0db8\u0dda \u0db4\u0dc0\u0dad\u0dd2\u0db1 \u0db6\u0dc0 \u0daf \u0d9a\u0dd2\u0dc0 \u0dba\u0dd4\u0dad\u0dd4 \u0dba. \u0d91\u0db6\u0db3\u0dd4 \u0db8\u0dd2\u0db1\u0dd3\u0db8\u0dd0\u0dbb\u0dd4\u0db8\u0dca \u0db1\u0da9\u0dd4 \u0db8\u0dd9\u0db1\u0dca\u0db8 \u0d85\u0dad\u0dd4\u0dbb\u0dd4\u0daf\u0db1\u0dca \u0d9a\u0dc5 \u0db4\u0dd4\u0daf\u0dca\u0d9c\u0dbd\u0dba\u0db1\u0dca\u0da7 \u0d85\u0daf\u0dcf\u0dc5 \u0db1\u0da9\u0dd4 \u0daf \u0d87\u0dad\u0dd2 \u0db6\u0dc0 \u0d9a\u0dd2\u0dc0 \u0dba\u0dd4\u0dad\u0dd4 \u0dba. \u0d8b\u0dad\u0dd4\u0dbb\u0dda \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0dc3\u0dd0\u0dbd\u0dd0\u0d9a\u0dd2\u0dba \u0dba\u0dd4\u0dad\u0dd4 \u0db4\u0dd2\u0dbb\u0dd2\u0dc3\u0d9a \u0d87\u0dad\u0dad\u0dca \u0d8a\u0da7 \u0d85\u0daf\u0dcf\u0dc5 \u0db4\u0dbb\u0dd3\u0d9a\u0dca\u0dc2\u0dab \u0dc0\u0dd2\u0db0\u0dd2\u0db8\u0dad\u0dca \u0dbd\u0dd9\u0dc3 \u0dc3\u0dd2\u0daf\u0dd4\u0dc0\u0dd3 \u0db1\u0dd0\u0dad. \u0db8\u0dd9\u0dba \u0daf \u0d85\u0db4\u0dda \u0db1\u0dd3\u0dad\u0dd2\u0dba\u0da7 \u0dc4\u0dcf \u0d85\u0db0\u0dd2\u0d9a\u0dbb\u0dab\u0dba\u0da7 \u0d87\u0dad\u0dd2 \u0d85\u0db7\u0dd2\u0dba\u0ddd\u0d9c\u0dba\u0d9a\u0dca \u0dbd\u0dd9\u0dc3 \u0dc3\u0dd0\u0dbd\u0dd0\u0d9a\u0dd2\u0dba \u0dc4\u0dd0\u0d9a\u0dd2 \u0dba. \u0d87\u0dad\u0dd0\u0db8\u0dca \u0db1\u0da9\u0dd4 \u0dc0\u0dd2\u0db7\u0dcf\u0d9c\u0dc0\u0dbd\u0da7 \u0d85\u0dc0\u0dc1\u0dca\u200d\u0dba \u0dc3\u0dad\u0dca\u200d\u0dba \u0dad\u0ddc\u0dbb\u0dad\u0dbb\u0dd4 \u0dc3\u0ddc\u0dba\u0dcf\u0d9c\u0dd0\u0db1\u0dd3\u0db8 \u0daf\u0dd4\u0dc2\u0dca\u0d9a\u0dbb \u0dba. \u0dbb\u0dcf\u0da2\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd3\u0dc4\u0dd4 \u0db4\u0dc0\u0dcf \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0d9f\u0dc0\u0dad\u0dd2.\n\u0dad\u0ddc\u0dbb\u0dad\u0dd4\u0dbb\u0dd4 \u0db4\u0db1\u0dad \u0db8\u0d9f\u0dd2\u0db1\u0dca \u0dc3\u0db8\u0dca\u0db8\u0dad \u0d9a\u0dbb \u0d9c\u0db1\u0dd4 \u0dbd\u0dd0\u0db6\u0dd6 \u0db1\u0dd3\u0dad\u0dd2\u0dba \u0dc4\u0dbb\u0dd2\u0dba\u0da7 \u0db8 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0db1\u0dca\u0db1\u0dda \u0daf \u0dba\u0db1\u0dd4 \u0d9c\u0dd0\u0da7\u0dbd\u0dd4\u0dc0\u0d9a\u0dd2. \u0db6\u0ddc\u0dc4\u0ddd \u0d86\u0dba\u0dad\u0db1 \u0dad\u0ddc\u0dbb\u0dad\u0dd4\u0dbb\u0dd4 \u0dbd\u0db6\u0dcf\u0daf\u0dd3\u0db8\u0da7 \u0db8\u0dd0\u0dc5\u0dd2\u0d9a\u0db8\u0d9a\u0dca \u0daf\u0d9a\u0dca\u0dc0\u0dba\u0dd2. \u0d87\u0dad\u0dd0\u0db8\u0dca \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc0\u0dd2\u0dc0\u0dd2\u0db0 \u0dc4\u0dda\u0dad\u0dd4 \u0daf\u0d9a\u0dca\u0dc0\u0db8\u0dd2\u0db1\u0dca \u0d89\u0dc4\u0dad \u0db4\u0db1\u0dad \u0dc4\u0dd1\u0dbd\u0dca\u0dbd\u0dd4 \u0d9a\u0dbb\u0db1 \u0db6\u0dc0\u0d9a\u0dca \u0daf \u0db4\u0dd9\u0db1\u0dd9\u0db1\u0dca\u0db1\u0da7 \u0dad\u0dd2\u0db6\u0dda. \u0d85\u0db4 \u0daf\u0db1\u0dca\u0db1\u0dcf \u0db4\u0dca\u200d\u0dbb\u0dc3\u0dd2\u0daf\u0dca\u0db0 \u0db1\u0da9\u0dd4 \u0dc0\u0dd2\u0db7\u0dcf\u0d9c \u0d9c\u0dab\u0db1\u0dcf\u0dc0\u0d9a\u0dca \u0db4\u0dca\u200d\u0dbb\u0db8\u0dcf\u0daf \u0dc0\u0db1\u0dca\u0db1\u0dda \u0d85\u0daf\u0dcf\u0dc5 \u0d86\u0dba\u0dad\u0db1 \u0dc3\u0dad\u0dca\u200d\u0dba \u0dad\u0ddc\u0dbb\u0dad\u0dd4\u0dbb\u0dd4 \u0dbd\u0db6\u0dcf \u0db1\u0ddc\u0daf\u0dd3\u0db8 \u0db1\u0dd2\u0dc3\u0dcf \u0dba. \u0db1\u0dd0\u0dad\u0dc4\u0ddc\u0dad\u0dca \u0d92\u0dc0\u0dcf \u0dbd\u0db6\u0dcf\u0daf\u0dd3\u0db8 \u0d9a\u0dbd\u0dca \u0d85\u0dbb\u0dd2\u0db1 \u0db1\u0dd2\u0dc3\u0dcf \u0dba. \u0db8\u0dda\u0dc0\u0dcf \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0db0\u0dd2\u0db8\u0dad\u0dca \u0dc3\u0ddc\u0dba\u0dcf\u0db6\u0dd0\u0dbd\u0dd3\u0db8\u0d9a\u0dca \u0dc3\u0dd2\u0daf\u0dd4 \u0d9a\u0dc5 \u0dba\u0dd4\u0dad\u0dd4\u0dc0 \u0dad\u0dd2\u0db6\u0dda. \u0d89\u0db1\u0dca\u0daf\u0dd2\u0dba\u0dcf\u0dc0\u0dda \u0d85\u0db0\u0dd2\u0d9a\u0dbb\u0dab\u0dba \u0d9c\u0dd0\u0db1 \u0daf, \u0d91\u0dc4\u0dd2 \u0db1\u0da9\u0dd4 \u0dad\u0dd3\u0db1\u0dca\u0daf\u0dd4 \u0d9c\u0dd0\u0db1 \u0daf \u0db6\u0ddc\u0dc4\u0ddd \u0daf\u0dd9\u0db1\u0dcf \u0d9a\u0dad\u0dcf \u0d9a\u0dbb\u0dad\u0dd2. \u0d89\u0db1\u0dca\u0daf\u0dd2\u0dba\u0dcf\u0dc0\u0dda \u0d85\u0db0\u0dd2\u0d9a\u0dbb\u0dab\u0dba \u0dc4\u0dcf \u0db4\u0ddc\u0dbd\u0dd2\u0dc3\u0dca \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0db1\u0da9\u0dd4 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d9a\u0dca\u200d\u0dbb\u0dd2\u0dba\u0dcf \u0d9a\u0dbb\u0db1 \u0d86\u0d9a\u0dcf\u0dbb\u0dba \u0dc3\u0ddc\u0dba\u0dcf \u0db6\u0dbd\u0db1\u0dca\u0db1\u0dda \u0db1\u0db8\u0dca \u0d85\u0db4\u0da7 \u0daf \u0d89\u0db1\u0dca \u0db4\u0dcf\u0da9\u0db8\u0d9a\u0dca \u0d8b\u0d9c\u0dad \u0dc4\u0dd0\u0d9a\u0dd2 \u0dba.\n\u0d85\u0db4\u0da7 \u0dc0\u0dd0\u0da7\u0dc4\u0dd9\u0db1 \u0d85\u0dba\u0dd4\u0dbb\u0dd2\u0db1\u0dca \u0d85\u0db0\u0dd2\u0d9a\u0dbb\u0dab\u0dc0\u0dbd \u0db1\u0da9\u0dd4 \u0d9c\u0ddc\u0da9 \u0d9c\u0dd0\u0dc3\u0dd3\u0db8\u0da7 \u0db6\u0dbd\u0db4\u0dcf\u0db1 \u0dad\u0dc0\u0dad\u0dca \u0dc3\u0dcf\u0db0\u0d9a\u0dba\u0d9a\u0dca \u0dad\u0dd2\u0db6\u0dda. \u0d91\u0db1\u0db8\u0dca; \u0db4\u0ddc\u0dbd\u0dd2\u0dc3\u0dca \u0dc3\u0dca\u0dae\u0dcf\u0db1\u0dc0\u0dbd\u0daf\u0dd3 \u0dc3\u0db8\u0dae\u0dba\u0d9a\u0da7 \u0db4\u0dad\u0dca \u0d9a\u0dc5 \u0dc4\u0dd0\u0d9a\u0dd2 \u0dc3\u0dd4\u0dc5\u0dd4 - \u0dc3\u0dd2\u0daf\u0dca\u0db0\u0dd2 \u0d85\u0db0\u0dd2\u0d9a\u0dbb\u0dab\u0dba \u0dc0\u0dd9\u0dad \u0d9c\u0dd9\u0db1\u0dba\u0dd1\u0db8 \u0dba. \u0db4\u0dc0\u0dd4\u0dbd\u0dca \u0d86\u0dbb\u0dc0\u0dd4\u0dbd\u0dca, \u0dc3\u0dd4\u0dc5\u0dd4 \u0db4\u0dca\u200d\u0dbb\u0db8\u0dcf\u0dab\u0dba\u0dda \u0d9c\u0dd0\u0da7\u0dd4\u0db8\u0dca \u0d86\u0daf\u0dd2\u0dba \u0db4\u0ddc\u0dbd\u0dd2\u0dc3\u0dd2\u0dba\u0da7 \u0db8\u0dd0\u0daf\u0dd2\u0dc4\u0dad\u0dca\u0dc0\u0dd3 \u0dc3\u0db8\u0dae\u0dba\u0d9a\u0da7 \u0db4\u0dad\u0dca\u0d9a\u0dc5 \u0dc4\u0dd0\u0d9a\u0dd2 \u0dba. \u0d91\u0dc4\u0dd9\u0dad\u0dca \u0db4\u0ddc\u0dbd\u0dd2\u0dc3\u0dca \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0d91\u0db8 \u0dbb\u0dcf\u0da2\u0d9a\u0dcf\u0dbb\u0dd2\u0dba \u0dc3\u0dcf\u0dbb\u0dca\u0dae\u0d9a\u0dc0 \u0d9a\u0dbb\u0d9c\u0dd9\u0db1 \u0dba\u0db1 \u0db6\u0dc0\u0d9a\u0dca \u0daf\u0d9a\u0dd2\u0db1\u0dca\u0db1\u0da7 \u0db1\u0dd0\u0dad. \u0d85\u0db4\u0dda \u0db8\u0dc4\u0da2\u0db1\u0dba\u0dcf \u0dad\u0dd4\u0dc5 \u0daf \u0db1\u0da9\u0dd4 \u0dba\u0dd1\u0db8\u0dda \u0d9a\u0dd0\u0db8\u0dd0\u0dad\u0dca\u0dad\u0d9a\u0dca \u0dad\u0dd2\u0db6\u0dda. \u201c\u0d8b\u0db9\u0da7 \u0db1\u0da9\u0dd4 \u0daf\u0dcf\u0db1\u0dc0\u0dcf!\u201d \u0dba\u0dd0\u0dba\u0dd2 \u0dad\u0dbb\u0dca\u0da2\u0db1\u0dba \u0d9a\u0dd2\u0dbb\u0dd3\u0db8 \u0db8\u0dda \u0dc0\u0db1 \u0dc0\u0dd2\u0da7 \u0db6\u0ddc\u0dc4\u0ddd\u0daf\u0dd9\u0db1\u0d9a\u0dd4 \u0d86\u0dba\u0dd4\u0db0\u0dba\u0d9a\u0dca \u0d9a\u0dbb\u0d9c\u0dd9\u0db1 \u0d87\u0dad\u0dd2 \u0db6\u0dc0\u0d9a\u0dca \u0daf \u0db4\u0dd9\u0db1\u0dd9\u0db1\u0dca\u0db1\u0da7 \u0dad\u0dd2\u0db6\u0dda. \u0d85\u0dc3\u0dbd\u0dca\u0dc0\u0dd0\u0dc3\u0dd2\u0dba\u0db1\u0dca \u0d85\u0dad\u0dbb \u0db8\u0dad\u0dd4\u0dc0\u0db1 \u0dc3\u0dd4\u0dc5\u0dd4 \u0d86\u0dbb\u0dc0\u0dd4\u0dbd\u0dca \u0db8\u0dda \u0d85\u0db1\u0dd4\u0dc0 \u0d85\u0db0\u0dd2\u0d9a\u0dbb\u0dab\u0dba\u0da7 \u0dba\u0dba\u0dd2. \u0d9a\u0dcf\u0dbb\u0dca\u0dba\u0dcf\u0dbd\u0dc0\u0dbd, \u0db4\u0dcf\u0dc3\u0dbd\u0dca\u0dc0\u0dbd \u0d87\u0dad\u0dd2\u0dc0\u0db1 \u0dc3\u0dd4\u0dc5\u0dd4 \u0dc3\u0dd2\u0daf\u0dca\u0db0\u0dd3\u0db1\u0dca \u0daf \u0db8\u0dda \u0d85\u0db1\u0dd4\u0dc0 \u0d85\u0db0\u0dd2\u0d9a\u0dbb\u0dab\u0dba\u0da7 \u0dba\u0dba\u0dd2. \u0db1\u0dd3\u0dad\u0dd2\u0da5 \u0db8\u0dc4\u0dad\u0dca\u0dc0\u0dbb\u0dd4\u0db1\u0dca\u0d9c\u0dda \u0db6\u0dbd\u0db4\u0dd1\u0db8 \u0daf \u0db8\u0dda \u0db4\u0dc3\u0dd4\u0db4\u0dc3 \u0dad\u0dd2\u0db6\u0dd9\u0db1\u0dca\u0db1\u0da7 \u0db4\u0dd4\u0dc5\u0dd4\u0dc0\u0db1.\n\u0d9c\u0db8\u0dca\u0dc0\u0dbd \u0dc4\u0dcf \u0da2\u0db1\u0dcf\u0dc0\u0dcf\u0dc3\u0dc0\u0dbd \u0d86\u0dbb\u0dc0\u0dd4\u0dbd\u0dca \u0dc0\u0dd2\u0dc3\u0db3\u0dd3\u0db8 \u0dc3\u0db3\u0dc4\u0dcf \u0dc3\u0db8\u0dae \u0db8\u0dab\u0dca\u0da9\u0dbd \u0d9a\u0dca\u200d\u0dbb\u0db8\u0dba \u0d91\u0d9a\u0dca\u0dad\u0dbb\u0dcf \u0d9a\u0dcf\u0dbd\u0dba\u0d9a\u0daf\u0dd3 \u0dc3\u0dcf\u0dbb\u0dca\u0dae\u0d9a\u0dc0 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dd2\u0dba. \u0d85\u0daf \u0d91\u0dba \u0daf\u0d9a\u0dd2\u0db1\u0dca\u0db1\u0da7 \u0db1\u0dd0\u0dad. \u0d87\u0dad\u0dd0\u0db8\u0dca \u0d89\u0da9\u0db8\u0dca \u0d86\u0dbb\u0dc0\u0dd4\u0dbd\u0dca,\u0db4\u0dcf\u0dbb\u0dc0\u0dbd\u0dca \u0db4\u0dd2\u0dc5\u0dd2\u0db6\u0db3 \u0db4\u0dca\u200d\u0dbb\u0dc1\u0dca\u0db1, \u0db4\u0dc0\u0dd4\u0dbd\u0dca \u0d86\u0dbb\u0dc0\u0dd4\u0dbd\u0dca \u0dc3\u0dcf\u0dbb\u0dca\u0dae\u0d9a \u0dbd\u0dd9\u0dc3 \u0dc3\u0db8\u0dae\u0dba\u0d9a\u0da7 \u0db4\u0dad\u0dca\u0d9a\u0dd2\u0dbb\u0dd3\u0db8\u0dda \u0dc4\u0dd0\u0d9a\u0dd2\u0dba\u0dcf\u0dc0 \u0dc3\u0db8\u0dae \u0db8\u0dab\u0dca\u0da9\u0dbd\u0dc0\u0dbd\u0da7 \u0dad\u0dd2\u0db6\u0dda. \u0dc3\u0db8\u0dae \u0db8\u0dab\u0dca\u0da9\u0dbd \u0db8\u0d9f\u0dd2\u0db1\u0dca \u0d86\u0dbb\u0dc0\u0dd4\u0dbd\u0dca \u0dc0\u0dd2\u0dc3\u0db3\u0db1 \u0dc0\u0dd2\u0da7 \u0db8\u0dc4\u0da2\u0db1\u0dba\u0dcf\u0da7 \u0dba\u0db1 \u0dc0\u0dd2\u0dba\u0daf\u0db8 \u0daf \u0d85\u0da9\u0dd4 \u0dc0\u0dd9\u0dba\u0dd2. \u0d85\u0daf \u0db4\u0dc0\u0dad\u0dd2\u0db1 \u0db1\u0dd3\u0dad\u0dd2\u0da5 \u0d9c\u0dcf\u0dc3\u0dca\u0dad\u0dd4 \u0dc3\u0dcf\u0db8\u0dcf\u0db1\u0dca\u200d\u0dba \u0db4\u0dd4\u0daf\u0dca\u0d9c\u0dbd\u0dba\u0d9a\u0dd4\u0da7 \u0daf\u0dbb\u0dcf\u0d9c\u0dd0\u0db1\u0dd3\u0db8\u0da7 \u0db6\u0dd0\u0dbb\u0dd2 \u0dad\u0dbb\u0db8\u0dca \u0dba. \u0d85\u0d9c\u0dad\u0dd2\u0dba\u0da7\u0db4\u0dad\u0dca \u0db4\u0dcf\u0dbb\u0dca\u0dc1\u0dca\u0dc0\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0dbb\u0da2\u0dba \u0db4\u0dd9\u0db1\u0dd3 \u0dc3\u0dd2\u0da7\u0dd2\u0db1\u0dca\u0db1\u0dda \u0dc0\u0dd4\u0dc0; \u0db4\u0dca\u200d\u0dbb\u0dc3\u0dd2\u0daf\u0dca\u0db0 \u0db1\u0dd3\u0dad\u0dd2\u0da5\u0dba\u0db1\u0dca \u0dbd\u0dc0\u0dcf \u0dba\u0dd4\u0d9a\u0dca\u0dad\u0dd2\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0d9a\u0dad\u0dcf \u0d9a\u0dbb\u0dc0\u0dd3\u0db8\u0da7 \u0db8\u0dc4\u0da2\u0db1\u0dba\u0dcf \u0d9a\u0dd0\u0db8\u0dd0\u0dad\u0dd2 \u0dc0\u0dd9\u0dad\u0dd2. \u0d91\u0dba \u0dc0\u0dd2\u0dc1\u0dca\u0dc0\u0dcf\u0dc3\u0dba \u0daf\u0dd2\u0db1\u0dcf\u0d9c\u0dad\u0dca \u0d9a\u0dca\u200d\u0dbb\u0db8\u0dc0\u0dda\u0daf\u0dba\u0d9a\u0dca \u0dbd\u0dd9\u0dc3 \u0daf \u0dc3\u0dd0\u0dbd\u0dd0\u0d9a\u0dd2\u0dba \u0dc4\u0dd0\u0d9a\u0dd2 \u0dba.\n\u0db1\u0da9\u0dd4 \u0d9c\u0ddc\u0da9\u0d9c\u0dd0\u0dc3\u0dd3\u0db8\u0da7 \u0dc4\u0dcf \u0db1\u0da9\u0dd4 \u0dc0\u0dd2\u0db7\u0dcf\u0d9c\u0dc0\u0dbd \u0dad\u0dd3\u0db1\u0dca\u0daf\u0dd4\u0dc0 \u0daf\u0dd3\u0db8 \u0db4\u0dca\u200d\u0dbb\u0db8\u0dcf\u0daf\u0dc0\u0dd3\u0db8\u0da7 \u0dc4\u0dda\u0dad\u0dd4 - \u0dc3\u0dcf\u0db0\u0d9a \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0da7 \u0db4\u0dd4\u0dc5\u0dd4\u0dc0\u0db1. \u0d91\u0dc4\u0dd9\u0dad\u0dca \u0da2\u0db1\u0dad\u0dcf\u0dc0\u0da7 \u0d91\u0dba\u0dd2\u0db1\u0dca \u0dc3\u0dc4\u0db1\u0dba\u0d9a\u0dca \u0dbd\u0dd0\u0db6\u0dd9\u0db1\u0dca\u0db1\u0dda \u0db1\u0dd0\u0dad. \u0d85\u0dc0\u0dc1\u0dca\u200d\u0dba \u0dc0\u0db1\u0dca\u0db1\u0dda \u0db1\u0ddc\u0db4\u0db8\u0dcf\u0dc0 \u0dba\u0dd4\u0d9a\u0dca\u0dad\u0dd2\u0dba \u0d89\u0da7\u0dd4 \u0d9a\u0dd2\u0dbb\u0dd3\u0db8 \u0dba. \u0d85\u0db0\u0dd2\u0d9a\u0dbb\u0dab \u0db4\u0daf\u0dca\u0db0\u0dad\u0dd2\u0dba \u0dad\u0dc0\u0daf\u0dd4\u0dbb\u0da7\u0dad\u0dca \u0d9a\u0dcf\u0dbb\u0dca\u0dba\u0d9a\u0dca\u0dc2\u0db8 \u0dc0\u0dd2\u0dba \u0dba\u0dd4\u0dad\u0dd4\u0dba. \u0dba\u0db1\u0dca\u0db1 \u0d87\u0dad\u0dca\u0dad \u0dad\u0dbb\u0dca\u0d9a\u0dba\u0d9a\u0dca \u0db6\u0dc0 \u0db8\u0dda \u0d85\u0db1\u0dd4\u0dc0 \u0db4\u0dd9\u0db1\u0dd3 \u0dba\u0dba\u0dd2.\n\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0da7 \u0db8\u0dd4\u0daf\u0dbd\u0dca \u0d91\u0dc0\u0dd3\u0db8\u0dda \u0d85\u0dc0\u0dc3\u0dca\u0dae\u0dcf\u0dc0 \u0dc3\u0dbd\u0dc3\u0dcf \u0daf\u0dd9\u0db1 \u0dad\u0db8 \u0db4\u0dca\u200d\u0dbb\u0dda\u0dc2\u0dab \u0dc3\u0dda\u0dc0\u0dcf\u0dc0\u0db1\u0dca \u0dad\u0dc0\u0daf\u0dd4\u0dbb\u0da7\u0dad\u0dca \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0dc3\u0dc0\u0dd4\u0daf\u0dd2 \u0d85\u0dbb\u0dcf\u0db6\u0dd2\u0dba\u0dda \u2018\u0d85\u0dbb\u0dcf\u0db6\u0dd2 \u0da2\u0dcf\u0dad\u0dd2\u0d9a \u0db6\u0dd0\u0d82\u0d9a\u0dd4\u0dc0\u0dda\u2019 (Arab National Bank \u2013 ANB) \u2018\u0da7\u0dd9\u0dbd\u0dd2\u0db8\u0db1\u0dd3\u2019 (TeleMoney) \u0dc3\u0dda\u0dc0\u0dcf\u0dc0 \u0dc3\u0db8\u0d9f \u0d85\u0dad\u0dca\u0dc0\u0dd0\u0dbd\u0dca \u0db6\u0dd0\u0db3\u0d9c\u0dd0\u0db1\u0dd3\u0db8\u0da7 \u0dc3\u0dd9\u0dbd\u0dcf\u0db1\u0dca \u0db6\u0dd0\u0d82\u0d9a\u0dd4\u0dc0 \u0db4\u0dc3\u0dd4\u0d9c\u0dd2\u0dba \u0daf\u0dcf \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dda \u0dba. \u0d92 \u0d85\u0db1\u0dd4\u0dc0 \u0daf\u0dd0\u0db1\u0dca \u0daf\u0dc4\u0dc3\u0dca \u0d9c\u0dab\u0db1\u0d9a\u0dca \u0dc1\u0dca\u200d\u0dbb\u0dd3 \u0dbd\u0dcf\u0d82\u0d9a\u0dd2\u0d9a\u0dba\u0db1\u0dca\u0da7 \u0dc3\u0dc0\u0dd4\u0daf\u0dd2 \u0d85\u0dbb\u0dcf\u0db6\u0dd2\u0dba\u0dda \u0dc3\u0dd2\u0da7 \u0d89\u0dad\u0dcf\u0db8\u0dad\u0dca \u0d89\u0d9a\u0dca\u0db8\u0db1\u0dd2\u0db1\u0dca \u0dc4\u0dcf \u0db4\u0dc4\u0dc3\u0dd4\u0dc0\u0dd9\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc0\u0dd9\u0dc3\u0dd9\u0db1 \u0dad\u0db8 \u0db1\u0dd1\u0daf\u0dd1 \u0dc4\u0dd2\u0dad\u0db8\u0dd2\u0dad\u0dd4\u0dbb\u0db1\u0dca \u0dc0\u0dd9\u0dad \u0db8\u0dd4\u0daf\u0dbd\u0dca \u0d91\u0dc0\u0dd2\u0dba \u0dc4\u0dd0\u0d9a\u0dd2 \u0dc0\u0dda.\n\u0db8\u0dd0\u0daf \u0db4\u0dd9\u0dbb\u0daf\u0dd2\u0d9c \u0d9a\u0dbd\u0dcf\u0db4\u0dba\u0dda \u0dc0\u0dd2\u0dc1\u0dcf\u0dbd\u0dad\u0db8 \u0db6\u0dd0\u0d82\u0d9a\u0dd4 10 \u0d85\u0dad\u0dbb\u0dd2\u0db1\u0dca \u0d91\u0d9a\u0d9a\u0dca \u0dc0\u0db1 \u0d85\u0dbb\u0dcf\u0db6\u0dd2 \u0da2\u0dcf\u0dad\u0dd2\u0d9a \u0db6\u0dd0\u0d82\u0d9a\u0dd4\u0dc0\u0dda \u0dc1\u0dcf\u0d9b\u0dcf \u0dc3\u0dc4 \u0da7\u0dd9\u0dbd\u0dd2\u0db8\u0db1\u0dd3 \u0dc3\u0dda\u0dc0\u0dcf \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1 \u0da2\u0dcf\u0dbd\u0dba \u0dc3\u0dc0\u0dd4\u0daf\u0dd2 \u0d85\u0dbb\u0dcf\u0db6\u0dd2\u0dba \u0db4\u0dd4\u0dbb\u0dcf \u0dc0\u0dca\u200d\u0dba\u0dcf\u0db4\u0dca\u0dad\u0dc0 \u0db4\u0dc0\u0dad\u0dd3. \u0db8\u0dda \u0dc3\u0dda\u0dc0\u0dcf\u0dc0 \u0db8\u0d9c\u0dd2\u0db1\u0dca \u0db8\u0dd4\u0daf\u0dbd\u0dca \u0dba\u0dd0\u0dc0\u0dd3\u0db8\u0dda \u0dc3\u0dbb\u0dbd \u0dc4\u0dcf \u0db4\u0dc4\u0dc3\u0dd4\u0d9a\u0dca\u200d\u0dbb\u0db8 \u0d9a\u0dd2\u0dc4\u0dd2\u0db4\u0dba\u0d9a\u0dca \u0d85\u0dad\u0dbb\u0dd2\u0db1\u0dca \u0dad\u0db8\u0db1\u0dca \u0d9a\u0dd0\u0db8\u0dad\u0dd2 \u0d9a\u0dca\u200d\u0dbb\u0db8\u0dba \u0dad\u0ddd\u0dbb\u0dcf \u0d9c\u0dd0\u0db1\u0dd3\u0db8\u0dda \u0d85\u0dc0\u0dc3\u0dca\u0dae\u0dcf\u0dc0 \u0dbd\u0dd0\u0db6\u0dd9\u0db1 \u0db1\u0dd2\u0dc3\u0dcf \u0d91\u0dbb\u0da7 \u0dc3\u0dda\u0dc0\u0dba\u0dda \u0db1\u0dd2\u0dba\u0dd4\u0dad\u0dd4 \u0dc1\u0dca\u200d\u0dbb\u0dd3 \u0dbd\u0dcf\u0d82\u0d9a\u0dd2\u0d9a\u0dba\u0db1\u0dca\u0da7 \u0d91\u0dba \u0d89\u0db8\u0dc4\u0dad\u0dca \u0db4\u0dc4\u0dc3\u0dd4\u0dc0\u0d9a\u0dca \u0dc3\u0dbd\u0dc3\u0db1\u0dd4 \u0d87\u0dad\u0dd2 \u0db6\u0dc0 \u0db1\u0ddc\u0d85\u0db1\u0dd4\u0db8\u0dcf\u0db1 \u0dba.\n\u00a0\u2018\u0dc3\u0dd9\u0dbd\u0dcf\u0db1\u0dca \u0db6\u0dd0\u0d82\u0d9a\u0dd4\u0dc0 \u0dc3\u0db8\u0d9f \u0db8\u0dd9\u0dc3\u0dda \u0d85\u0dad\u0dca\u0dc0\u0dd0\u0dbd\u0dca \u0db6\u0dd0\u0db3\u0d9c\u0dd0\u0db1\u0dd3\u0db8, \u0dc3\u0dc0\u0dd4\u0daf\u0dd2 \u0d85\u0dbb\u0dcf\u0db6\u0dd2\u0dba\u0dda \u0dc0\u0dd9\u0dc3\u0dd9\u0db1 \u0dc1\u0dca\u200d\u0dbb\u0dd3 \u0dbd\u0dcf\u0d82\u0d9a\u0dd2\u0dba\u0db1\u0dca\u0da7 \u0d89\u0dad\u0dcf\u0db8\u0dad\u0dca \u0db4\u0dc4\u0dc3\u0dd4\u0dc0\u0dd9\u0db1\u0dca \u0dc3\u0dc4 \u0dbd\u0dcf\u0db7\u0daf\u0dcf\u0dba\u0dd3 \u0dbd\u0dd9\u0dc3 \u0dad\u0db8 \u0db8\u0dc0\u0dd4 \u0dbb\u0da7\u0da7 \u0db8\u0dd4\u0daf\u0dbd\u0dca \u0dba\u0dd0\u0dc0\u0dd3\u0db8\u0dda \u0d85\u0dc0\u0dc3\u0dca\u0dae\u0dcf\u0dc0 \u0dc3\u0dbd\u0dc3\u0dcf \u0daf\u0dd3\u0db8 \u0dc3\u0db3\u0dc4\u0dcf \u0d85\u0db4 \u0daf\u0dbb\u0db1 \u0d8b\u0dad\u0dca\u0dc3\u0dcf\u0dc4\u0dba\u0dda \u0d91\u0d9a\u0dca \u0db4\u0dd2\u0dba\u0dc0\u0dbb\u0d9a\u0dca \u0dbd\u0dd9\u0dc3 \u0dc4\u0dd0\u0db3\u0dd2\u0db1\u0dca\u0dc0\u0dd3\u0db8\u0da7 \u0db4\u0dd4\u0dc5\u0dd4\u0dc0\u0db1\u0dca.\u2019 \u0da7\u0dd9\u0dbd\u0dd2\u0db8\u0db1\u0dd3 \u0d85\u0d82\u0dc1\u0dba\u0dda \u0dc0\u0dca\u200d\u0dba\u0dcf\u0db4\u0dcf\u0dbb/ \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a \u0db6\u0dd0\u0d82\u0d9a\u0dd4\u0d9a\u0dbb\u0dab \u0dc3\u0dda\u0dc0\u0dcf \u0db4\u0dca\u200d\u0dbb\u0db0\u0dcf\u0db1\u0dd3 \u0d85\u0db1\u0dca\u0dc0\u0dbb\u0dca \u0d85\u0dbd\u0dca \u0db8\u0dd4\u0dbb\u0dca\u0dc2\u0dd9\u0d9e\u0dca \u0db8\u0dc4\u0dad\u0dcf \u0db4\u0dd0\u0dc0\u0dd0\u0dc3\u0dd3\u0dba.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a\u0db8\u0dd9\u0dbb\u0da7 \u0dc3\u0dcf\u0dc4\u0dd2\u0dad\u0dca\u200d\u0dba \u0d87\u0d9c\u0dba\u0dd4\u0db8\u0dda \u0dc3\u0dd4\u0dc0\u0dd2\u0dc1\u0dda\u0dc2\u0dd3 \u0dc3\u0dca\u0dae\u0dcf\u0db1\u0dba\u0d9a\u0dca \u0d85\u0dad\u0dca\u0db4\u0dad\u0dca \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u2018\u0dc6\u0dd9\u0dba\u0dcf\u0dbb\u0dca\u0dc0\u0dda \u0da2\u0dcf\u0dad\u0dd2\u0d9a \u0dc3\u0dcf\u0dc4\u0dd2\u0dad\u0dca\u200d\u0dba \u0dc3\u0db8\u0dca\u0db8\u0dcf\u0db1\u2019 \u0d8b\u0dc5\u0dd9\u0dbd \u0db8\u0dda \u0dc0\u0db1 \u0dc0\u0dd2\u0da7 \u0d91\u0dc4\u0dd2 \u0d85\u0d9b\u0dab\u0dca\u0da9 \u0dc3\u0dd2\u0dc0\u0dd4 \u0dc0\u0dd0\u0db1\u0dd2 \u0dc0\u0dc3\u0dbb \u0dc3\u0db3\u0dc4\u0dcf \u0dc3\u0d82\u0dc0\u0dd2\u0db0\u0dcf\u0db1\u0dba \u0dc0\u0dd9\u0db8\u0dd2\u0db1\u0dca \u0db4\u0dc0\u0dad\u0dd3. \u2018\u0dc6\u0dd9\u0dba\u0dcf\u0dbb\u0dca\u0dc0\u0dda \u0da2\u0dcf\u0dad\u0dd2\u0d9a \u0dc3\u0dcf\u0dc4\u0dd2\u0dad\u0dca\u200d\u0dba \u0dc3\u0db8\u0dca\u0db8\u0dcf\u0db1 2018\u2019 \u0dc3\u0db3\u0dc4\u0dcf \u0d85\u0dba\u0dd0\u0daf\u0dd4\u0db8\u0dca\u0db4\u0dad\u0dca \u0db7\u0dcf\u0dbb\u0d9c\u0dd0\u0db1\u0dd3\u0db8 \u0d89\u0d9a\u0dd4\u0dad\u0dca\u0daf\u0dcf \u0d86\u0dbb\u0db8\u0dca\u0db7 \u0dc0\u0dd6 \u0d85\u0dad\u0dbb 2017 \u0da2\u0dd4\u0db1\u0dd2 \u0db8\u0dc3 01 \u0dc0\u0dd0\u0db1\u0dd2\u0daf\u0dcf \u0dc3\u0dd2\u0da7 2018 \u0db8\u0dd0\u0dba\u0dd2 \u0db8\u0dc3 31 \u0d85\u0dad\u0dbb \u0d9a\u0dcf\u0dbd\u0dba\u0dda \u0daf\u0dd3 \u0db4\u0dc5\u0db8\u0dd4\u0dc0\u0dbb\u0da7 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0daf\u0dd3 \u0db4\u0dca\u200d\u0dbb\u0d9a\u0dcf\u0dc1\u0db1\u0dba\u0da7 \u0db4\u0dad\u0dca \u0d9a\u0dc5 \u0dc3\u0dd2\u0dba\u0dbd\u0dd4 \u0dc3\u0dd2\u0d82\u0dc4\u0dbd, \u0d89\u0d82\u0d9c\u0dca\u200d\u0dbb\u0dd3\u0dc3\u0dd2 \u0dc3\u0dc4 \u0daf\u0db8\u0dd2\u0dc5 \u0db6\u0dc3\u0dd2\u0db1\u0dca \u0dbb\u0da0\u0dd2\u0dad \u0db1\u0dc0\u0d9a\u0dae\u0dcf \u0db8\u0dda \u0dc3\u0db8\u0dca\u0db8\u0dcf\u0db1 \u0d8b\u0dc5\u0dd9\u0dbd \u0dc3\u0db3\u0dc4\u0dcf \u0dc3\u0dd4\u0daf\u0dd4\u0dc3\u0dd4\u0d9a\u0db8\u0dca \u0dbd\u0db6\u0dba\u0dd2.\n\u0dc6\u0dd9\u0dba\u0dcf\u0dbb\u0dca\u0dc0\u0dda \u0dc4\u0ddd\u0dbd\u0dca\u0da9\u0dd2\u0db1\u0dca\u0d9c\u0dca\u0dc3\u0dca \u0d86\u0dba\u0dad\u0db1\u0dba, \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db4\u0dd2\u0dc5\u0dd2\u0d9c\u0dd0\u0db1\u0dd3\u0db8\u0da7 \u0dbd\u0d9a\u0dca\u0dc0 \u0dad\u0dd2\u0db6\u0dd9\u0db1 \u0dc6\u0dd9\u0dba\u0dcf\u0dbb\u0dca\u0dc0\u0dda, \u0d9c\u0dcf\u0dbd\u0dd4 \u0dc3\u0dcf\u0dc4\u0dd2\u0dad\u0dca\u200d\u0dba \u0d8b\u0dc5\u0dd9\u0dbd\u0dda \u0d85\u0db1\u0dd4\u0d9c\u0dca\u200d\u0dbb\u0dcf\u0dc4\u0d9a \u0d86\u0dba\u0dad\u0db1\u0dba \u0dbd\u0dd9\u0dc3\u0dd2\u0db1\u0dca 2015 \u0dc0\u0dbb\u0dca\u0dc2\u0dba\u0dda \u0daf\u0dd3 \u0d89\u0daf\u0dd2\u0dbb\u0dd2\u0db4\u0dad\u0dca\u0dc0\u0dd3\u0db8\u0da7 \u0dc3\u0db8\u0d9c\u0dcf\u0db8\u0dd3\u0dc0 \u2018\u0dc6\u0dd9\u0dba\u0dcf\u0dbb\u0dca\u0dc0\u0dda \u0da2\u0dcf\u0dad\u0dd2\u0d9a \u0dc3\u0dcf\u0dc4\u0dd2\u0dad\u0dca\u200d\u0dba \u0dc3\u0db8\u0dca\u0db8\u0dcf\u0db1\u2019 \u0dc4\u0db3\u0dd4\u0db1\u0dca\u0dc0\u0dcf\u0daf\u0dd9\u0db1\u0dd4 \u0dbd\u0dd0\u0db6\u0dd3\u0dba. \u0dc0\u0da9\u0dcf\u0dad\u0dca \u0dba\u0dc4\u0db4\u0dad\u0dca \u0dc0\u0dd6 \u0d8b\u0dc3\u0dc3\u0dca \u0dbb\u0dc3\u0da5\u0dad\u0dcf\u0dc0\u0d9a\u0dd2\u0db1\u0dca \u0dba\u0dd4\u0dad\u0dca \u0dc3\u0db8\u0dcf\u0da2\u0dba\u0d9a\u0dca \u0db1\u0dd2\u0dbb\u0dca\u0db8\u0dcf\u0db1\u0dba \u0d9a\u0dd2\u0dbb\u0dd3\u0db8\u0dda \u0d85\u0dbb\u0db8\u0dd4\u0dab \u0db4\u0dd9\u0dbb\u0daf\u0dd0\u0dbb\u0dd2\u0dc0 \u0db8\u0dd9\u0dbb\u0da7 \u0d9a\u0dbd\u0dcf \u0dc3\u0dc4 \u0dc3\u0d82\u0dc3\u0dca\u0d9a\u0dd8\u0dad\u0dd2\u0d9a \u0d85\u0d82\u0d9c\u0dba\u0db1\u0dca \u0db4\u0dca\u200d\u0dbb\u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8 \u0db4\u0dd2\u0dab\u0dd2\u0dc3 \u0dc6\u0dd9\u0dba\u0dcf\u0dbb\u0dca\u0dc0\u0dda \u0dc4\u0ddd\u0dbd\u0dca\u0da9\u0dd2\u0db1\u0dca\u0d9c\u0dca\u0dc3\u0dca \u0d86\u0dba\u0dad\u0db1\u0dba \u0d89\u0dad\u0dcf \u0dc0\u0dd2\u0dc1\u0dd2\u0dc2\u0dca\u0da7 \u0daf\u0dcf\u0dba\u0d9a\u0dad\u0dca\u0dc0\u0dba\u0d9a\u0dca \u0daf\u0d9a\u0dca\u0dc0\u0db1\u0dd4 \u0dbd\u0db6\u0dba\u0dd2. \u0db8\u0dda \u2018\u0dc6\u0dd9\u0dba\u0dcf\u0dbb\u0dca\u0dc0\u0dda \u0da2\u0dcf\u0dad\u0dd2\u0d9a \u0dc3\u0dcf\u0dc4\u0dd2\u0dad\u0dca\u200d\u0dba \u0dc3\u0db8\u0dca\u0db8\u0dcf\u0db1\u2019 \u0db8\u0d9c\u0dd2\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0dcf\u0dc4\u0dd2\u0dad\u0dca\u200d\u0dba\u0d9a\u0dbb\u0dd4\u0dc0\u0db1\u0dca\u0d9c\u0dda \u0db1\u0dd2\u0dbb\u0dca\u0db8\u0dcf\u0dab\u0dc1\u0dd3\u0dbd\u0dd3\u0dad\u0dca\u0dc0\u0dba \u0dc3\u0db8\u0dca\u0db8\u0dcf\u0db1\u0dba\u0da7 \u0db6\u0db3\u0dd4\u0db1\u0dca \u0d9a\u0dbb\u0db1 \u0d85\u0dad\u0dbb, \u0db1\u0dc0\u0d9a \u0dbd\u0dda\u0d9b\u0d9a \u0dbd\u0dda\u0d9b\u0dd2\u0d9a\u0dcf\u0dc0\u0db1\u0dca \u0db1\u0dc0\u0d9a\u0dae\u0dcf \u0dbb\u0da0\u0db1\u0dba \u0db4\u0dd2\u0dab\u0dd2\u0dc3 \u0d8b\u0db1\u0db1\u0dca\u0daf\u0dd4 \u0d9a\u0dbb\u0dc0\u0db1\u0dd4 \u0dbd\u0db6\u0dba\u0dd2.\n\u0d91\u0dc3\u0dda\u0db8 \u0db8\u0dda \u0da2\u0dba\u0d9c\u0dca\u200d\u0dbb\u0dcf\u0dc4\u0dd3 \u0db1\u0dc0\u0d9a\u0dae\u0dcf\u0dc0\u0dbd \u0db4\u0dca\u200d\u0dbb\u0d9a\u0dcf\u0dc1\u0d9a\u0dba\u0db1\u0dca \u0daf \u0d87\u0d9c\u0dba\u0dd4\u0db8\u0da7 \u0dbd\u0d9a\u0dca\u0dc0\u0dd3\u0db8 \u0dc0\u0dd2\u0dc1\u0dda\u0dc2\u0dad\u0dca\u0dc0\u0dba\u0d9a\u0dd2. \u0db8\u0dd9\u0dbb\u0da7 \u0dc3\u0dcf\u0dc4\u0dd2\u0dad\u0dca\u200d\u0dba \u0db4\u0dca\u200d\u0dbb\u0da2\u0dcf\u0dc0 \u0db8\u0dda \u0dc6\u0dd9\u0dba\u0dcf\u0dbb\u0dca\u0dc0\u0dda \u0da2\u0dcf\u0dad\u0dd2\u0d9a \u0dc3\u0dcf\u0dc4\u0dd2\u0dad\u0dca\u200d\u0dba \u0dc3\u0db8\u0dca\u0db8\u0dcf\u0db1 \u0d8b\u0dc5\u0dd9\u0dbd \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d89\u0dad\u0dcf \u0d8b\u0daf\u0dca\u200d\u0dba\u0ddd\u0d9c\u0dd2\u0db8\u0dad\u0dca\u0dc0 \u0db4\u0dca\u200d\u0dbb\u0dad\u0dd2\u0da0\u0dcf\u0dbb \u0daf\u0d9a\u0dca\u0dc0\u0db1\u0dd4 \u0dbd\u0db6\u0dad\u0dd2. \u0dc3\u0dd2\u0d82\u0dc4\u0dbd, \u0daf\u0dd9\u0db8\u0dc5 \u0dc3\u0dc4 \u0d89\u0d82\u0d9c\u0dca\u200d\u0dbb\u0dd3\u0dc3\u0dd2 \u0dba\u0db1 \u0db7\u0dcf\u0dc2\u0dcf \u0db8\u0dcf\u0db0\u0dca\u200d\u0dba \u0dad\u0dd4\u0db1\u0dd9\u0db1\u0dca\u0db8 \u0db8\u0dda \u0dc3\u0db3\u0dc4\u0dcf \u0d89\u0daf\u0dd2\u0dbb\u0dd2\u0db4\u0dad\u0dca\u0d9a\u0dbb\u0db1\u0dd4 \u0dbd\u0db6\u0db1 \u0d85\u0dba\u0dd0\u0daf\u0dd4\u0db8\u0dca\u0db4\u0dad\u0dca \u0dc3\u0d82\u0d9b\u0dca\u200d\u0dba\u0dcf\u0dc0 \u0dc0\u0dc3\u0dbb\u0dd2\u0db1\u0dca \u0dc0\u0dc3\u0dbb \u0dc0\u0dd0\u0da9\u0dd2 \u0dc0\u0dd3\u0db8\u0dd9\u0db1\u0dca \u0d92 \u0db6\u0dc0 \u0db4\u0dd9\u0db1\u0dd3 \u0dba\u0db1 \u0d85\u0dad\u0dbb \u0dc3\u0dd1\u0db8 \u0dc0\u0dc3\u0dbb\u0d9a\u0db8 \u0dc6\u0dd9\u0dba\u0dcf\u0dbb\u0dca\u0dc0\u0dda \u0da2\u0dcf\u0dad\u0dd2\u0d9a \u0dc3\u0dcf\u0dc4\u0dd2\u0dad\u0dca\u200d\u0dba \u0dc3\u0db8\u0dca\u0db8\u0dcf\u0db1 \u0d8b\u0dc5\u0dd9\u0dbd\u0dda \u0da2\u0dba\u0d9c\u0dca\u200d\u0dbb\u0dcf\u0dc4\u0d9a\u0dba\u0db1\u0dca \u0dc3\u0dc4 \u0db1\u0dd2\u0dbb\u0dca\u0daf\u0dda\u0dc1\u0dc0\u0db1 \u0d9a\u0dd8\u0dad\u0dd2 \u0db8\u0ddc\u0db1\u0dc0\u0dcf\u0daf \u0dba\u0db1\u0dca\u0db1 \u0db4\u0dd2\u0dc5\u0dd2\u0db6\u0db3 \u0dc0\u0dd2\u0dc1\u0dcf\u0dbd \u0d8b\u0db1\u0db1\u0dca\u0daf\u0dd4\u0dc0\u0d9a\u0dca \u0d87\u0dad\u0dd2\u0dc0\u0dd9\u0db8\u0dd2\u0db1\u0dca \u0db4\u0dc0\u0dad\u0dd3.\n\u0dc6\u0dd9\u0dba\u0dcf\u0dbb\u0dca\u0dc0\u0dda \u0da2\u0dcf\u0dad\u0dd2\u0d9a \u0dc3\u0dcf\u0dc4\u0dd2\u0dad\u0dca\u200d\u0dba \u0dc3\u0db8\u0dca\u0db8\u0dcf\u0db1 \u0d8b\u0dc5\u0dd9\u0dbd\u0dda \u0dc3\u0dd1\u0db8 \u0db7\u0dcf\u0dc2\u0dcf \u0d9a\u0dcf\u0dab\u0dca\u0da9\u0dba\u0d9a\u0dd2\u0db1\u0dca\u0db8 \u0da2\u0dba\u0d9c\u0dca\u200d\u0dbb\u0dcf\u0dc4\u0dd3 \u0db1\u0dc0\u0d9a\u0dae\u0dcf\u0dc0 \u0dc0\u0dd9\u0db1\u0dd4\u0dc0\u0dd9\u0db1\u0dca \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u200d\u0dc2 5 \u0db6\u0dd0\u0d9c\u0dd2\u0db1\u0dca \u0db8\u0dd4\u0daf\u0dbd\u0dca \u0dad\u0dca\u200d\u0dba\u0dcf\u0d9c \u0db4\u0dd2\u0dbb\u0dd2\u0db1\u0dd0\u0db8\u0dd9\u0db1 \u0d85\u0dad\u0dbb, \u0db1\u0dd2\u0dbb\u0dca\u0daf\u0dda\u0dc1 \u0dc0\u0db1 \u0db1\u0dc0\u0d9a\u0dae\u0dcf \u0dc0\u0dd9\u0db1\u0dd4\u0dc0\u0dd9\u0db1\u0dca \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u200d\u0dc2\u0dba \u0db6\u0dd0\u0d9c\u0dd2\u0db1\u0dca \u0db8\u0dd4\u0daf\u0dbd\u0dca \u0dad\u0dca\u200d\u0dba\u0dcf\u0d9c \u0dc4\u0dd2\u0db8\u0dd2\u0dc0\u0dda. \u0db8\u0dda \u0dc0\u0dc3\u0dbb \u0dc3\u0db3\u0dc4\u0dcf \u0d87\u0dba\u0daf\u0dd4\u0db8\u0dca\u0db4\u0dad\u0dca \u0db7\u0dcf\u0dbb\u0d9c\u0dd0\u0db1\u0dd3\u0db8 \u0da2\u0dd4\u0dbd\u0dd2 \u0db8\u0dc3 25 \u0dc0\u0dd0\u0db1\u0dd2\u0daf\u0dcf \u0daf\u0d9a\u0dca\u0dc0\u0dcf \u0dc3\u0dd2\u0daf\u0dd4\u0d9a\u0dbb\u0db1\u0dd4 \u0dbd\u0db6\u0dba\u0dd2. \u0d85\u0daf\u0dcf\u0dc5 \u0d85\u0dba\u0dd0\u0daf\u0dd4\u0db8\u0dca\u0db4\u0dad\u0dca \u2018\u0dc6\u0dd9\u0dba\u0dcf\u0dbb\u0dca\u0dc0\u0dda \u0da2\u0dcf\u0dad\u0dd2\u0d9a \u0dc3\u0dcf\u0dc4\u0dd2\u0dad\u0dca\u200d\u0dba \u0dc3\u0db8\u0dca\u0db8\u0dcf\u0db1 \u0dbd\u0dda\u0d9a\u0db8\u0dca \u0d9a\u0dcf\u0dbb\u0dca\u0dba\u0dcf\u0dbd\u0dba, \u2018\u0daf \u0dc6\u0dd9\u0dba\u0dcf\u0dbb\u0dca\u0dc0\u0dda\u0dc3\u0dca \u2019, \u0d85\u0d82\u0d9a 100, \u0db6\u0dd4\u0dad\u0dca\u0d9c\u0db8\u0dd4\u0dc0 \u0db4\u0dcf\u0dbb, \u0dbb\u0dcf\u0da2\u0d9c\u0dd2\u0dbb\u0dd2\u0dba \u0dba\u0db1 \u0dbd\u0dd2\u0db4\u0dd2\u0db1\u0dba\u0da7 \u0dba\u0ddc\u0db8\u0dd4\u0d9a\u0dc5 \u0dba\u0dd4\u0dad\u0dd4 \u0d85\u0dad\u0dbb, \u0daf\u0dd4\u0dbb\u0d9a\u0dae\u0db1 \u0d85\u0d82\u0d9a\u0dba 0775533121 \u0d94\u0dc3\u0dca\u0dc3\u0dda \u0d92 \u0db4\u0dd2\u0dc5\u0dd2\u0db6\u0db3 \u0dc0\u0dd0\u0da9\u0dd2 \u0dc0\u0dd2\u0dc3\u0dca\u0dad\u0dbb \u0dc0\u0dd2\u0db8\u0dc3\u0dd2\u0dba \u0dc4\u0dd0\u0d9a.\n\u0d9a\u0db4\u0dca\u0dbb\u0dd4\u0d9a"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a\u0d9a\u0dcf\u0dbb\u0dca\u0dba\u0dcf\u0dbd \u0dc3\u0dca\u0dc0\u0dba\u0d82\u0d9a\u0dbb\u0dab\u0dba\u0dda \u0dc0\u0dd9\u0dc5\u0dd9\u0db3 \u0db4\u0ddc\u0dc5 \u0db4\u0dca\u200d\u0dbb\u0db8\u0dd4\u0d9b\u0dba\u0dcf \u0dc0\u0db1 \u0db8\u0dd9\u0da7\u0dca\u200d\u0dbb\u0ddc\u0db4\u0ddc\u0dbd\u0dd2\u0da7\u0db1\u0dca \u0dc3\u0db8\u0dd6\u0dc4\u0dba, \u0dc3\u0dd2\u0dba \u0db4\u0dca\u200d\u0dbb\u0dd2\u0db1\u0dca\u0da7\u0dbb \u0dba\u0db1\u0dca\u0dad\u0dca\u200d\u0dbb \u0db8\u0dcf\u0daf\u0dd2\u0dbd\u0dd2 \u0db4\u0dd9\u0dc5 \u0db1\u0dd0\u0dc0\u0dad \u0dc0\u0dbb\u0d9a\u0dca \u0db4\u0dca\u200d\u0dbb\u0db6\u0ddd\u0db0\u0db8\u0dad\u0dca \u0d9a\u0dbb\u0db8\u0dd2\u0db1\u0dca, \u0da2\u0db1\u0db4\u0dca\u200d\u0dbb\u0dd2\u0dba PIXMA Ink Efficient G Series \u0d9a\u0dcf\u0dab\u0dca\u0da9\u0dba, \u0dba\u0dc5\u0dd2 \u0db4\u0dd2\u0dbb\u0dc0\u0dd2\u0dba \u0dc4\u0dd0\u0d9a\u0dd2 ink tank \u0db4\u0daf\u0dca\u0db0\u0dad\u0dd2\u0dba\u0d9a\u0dca \u0dc3\u0db8\u0d9f\u0dd2\u0db1\u0dca \u0db1\u0dd0\u0dc0\u0dd4\u0db8\u0dca \u0db8\u0dd4\u0dc4\u0dd4\u0dab\u0dd4\u0dc0\u0dbb\u0d9a\u0dd2\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc0\u0dd9\u0dc5\u0dd9\u0db3 \u0db4\u0ddc\u0dc5 \u0dc0\u0dd9\u0dad \u0dc4\u0db3\u0dd4\u0db1\u0dca\u0dc0\u0dcf \u0daf\u0dd9\u0db1\u0dd4 \u0dbd\u0db6\u0dba\u0dd2.\n\u0db8\u0dd9\u0da7\u0dca\u200d\u0dbb\u0ddc\u0db4\u0ddc\u0dbd\u0dd2\u0da7\u0db1\u0dca \u0d85\u0db0\u0dca\u200d\u0dba\u0d9a\u0dca\u0dc2 \u0db8\u0dab\u0dca\u0da9\u0dbd\u0dba\u0dda \u0db4\u0dd4\u0daf\u0dca\u0d9c\u0dbd\u0dd2\u0d9a \u0d86\u0dbb\u0dcf\u0db0\u0db1\u0dba\u0dd9\u0db1\u0dca \u0dc3\u0db4\u0dd0\u0db8\u0dd2\u0dab\u0dd2 140\u0d9a\u0da7 \u0d85\u0db0\u0dd2\u0d9a \u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a \u0dc4\u0dcf 60\u0d9a\u0da7 \u0d85\u0db0\u0dd2\u0d9a \u0d86\u0dba\u0dad\u0db1\u0dd2\u0d9a \u0dc4\u0dc0\u0dd4\u0dbd\u0dca\u0d9a\u0dbb\u0dd4\u0dc0\u0db1\u0dca\u0d9c\u0dda \u0dc3\u0dc4\u0db7\u0dcf\u0d9c\u0dd3\u0dad\u0dca\u0dc0\u0dba\u0dd9\u0db1\u0dca \u0db4\u0dd0\u0dc0\u0dd0\u0dad\u0dd2 \u0d8b\u0dad\u0dca\u0dc3\u0dc0\u0dba\u0d9a \u0daf\u0dd3 \u0db8\u0dda \u0db4\u0dca\u200d\u0dbb\u0dd2\u0db1\u0dca\u0da7\u0dbb \u0db8\u0dcf\u0daf\u0dd2\u0dbd\u0dd2 \u0db4\u0dd9\u0dc5 \u0dba\u0dc5\u0dd2 \u0dc4\u0db3\u0dd4\u0db1\u0dca\u0dc0\u0dcf \u0daf\u0dd3\u0db8 \u0dc3\u0dd2\u0daf\u0dd4\u0d9a\u0dd9\u0dbb\u0dd2\u0dab\u0dd2. \u0db8\u0dd9\u0dbd\u0dd9\u0dc3 \u0dba\u0dc5\u0dd2 \u0dc4\u0db3\u0dd4\u0db1\u0dca\u0dc0\u0dcf \u0daf\u0dd9\u0db1 \u0d9a\u0dcf\u0dab\u0dca\u0da9 \u0dc0\u0db1\u0dd4\u0dba\u0dda Canon PIXMA Ink Efficient G Series G1010, G2010, G3010 \u0dc4\u0dcf G4010 \u0dba\u0dc5\u0dd2 \u0db4\u0dd2\u0dbb\u0dc0\u0dd2\u0dba \u0dc4\u0dd0\u0d9a\u0dd2 ink tank \u0db4\u0daf\u0dca\u0db0\u0dad\u0dd2\u0dba\u0d9a\u0dd2\u0db1\u0dca \u0dc3\u0db8\u0db1\u0dca\u0dc0\u0dd2\u0dad \u0db4\u0dca\u200d\u0dbb\u0dd2\u0db1\u0dca\u0da7\u0dbb \u0d9a\u0dcf\u0dab\u0dca\u0da9\u0dba\u0dba\u0dd2. \u0db8\u0dd3\u0da7 \u0d85\u0db8\u0dad\u0dbb\u0dc0 \u0dc3\u0dd2\u0dba\u0dbd\u0dd4 \u0dc3\u0dda\u0dc0\u0dcf\u0dc0\u0db1\u0dca \u0d91\u0d9a\u0db8 \u0dba\u0db1\u0dca\u0dad\u0dca\u200d\u0dbb\u0dba\u0d9a\u0dd2\u0db1\u0dca \u0dbd\u0db6\u0dcf \u0daf\u0dd9\u0db1 Canon Photo All-In-One printers \u0dc0\u0db1 TS5170 \u0dc4\u0dcf TS8170 \u0db8\u0dcf\u0daf\u0dd2\u0dbd\u0dd2 \u0daf \u0db8\u0dda \u0d85\u0dc0\u0dc3\u0dca\u0dae\u0dcf\u0dc0\u0dda \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0dba \u0dc3\u0db3\u0dc4\u0dcf \u0d91\u0d9a\u0dca \u0d9a\u0dbb \u0dad\u0dd2\u0db6\u0dd2\u0dab\u0dd2.\n\u0d9a\u0ddc\u0dc5\u0db9 \u0dc3\u0dd2\u0db8\u0db1\u0db8\u0db1\u0dca \u0dbd\u0dda\u0d9a\u0dca\u0dc3\u0dba\u0dd2\u0da9\u0dca \u0dc4\u0ddd\u0da7\u0dbd\u0dca \u0db4\u0dbb\u0dd2\u0dc1\u0dca\u200d\u0dbb\u0dba\u0dda \u0daf\u0dd3 \u0db4\u0dd0\u0dc0\u0dd0\u0dad\u0dd2 \u0d8b\u0dad\u0dca\u0d9a\u0dbb\u0dca\u0dc2\u0dc0\u0dad\u0dca \u0db8\u0dda \u0d8b\u0dad\u0dca\u0dc3\u0dc0 \u0d85\u0dc0\u0dc3\u0dca\u0dae\u0dcf\u0dc0\u0dda \u0db4\u0dd0\u0dc0\u0dd0\u0dad\u0dd2 \u0dc3\u0db8\u0dca\u0db8\u0dcf\u0db1 \u0db4\u0dca\u200d\u0dbb\u0daf\u0dcf\u0db1\u0dba\u0d9a \u0daf\u0dd3 \u0dc3\u0db8\u0dcf\u0d9c\u0db8 \u0dc0\u0dd2\u0dc3\u0dd2\u0db1\u0dca \u0db4\u0dca\u200d\u0dbb\u0db8\u0dd4\u0d9b\u0dad\u0db8 \u0d85\u0dbd\u0dd9\u0dc0\u0dd2\u0d9a\u0dbb\u0dd4\u0dc0\u0db1\u0dca \u0d87\u0d9c\u0dba\u0dd3\u0db8 \u0daf \u0db8\u0dd9\u0dc4\u0dd2 \u0daf\u0dd3 \u0dc3\u0dd2\u0daf\u0dd4\u0d9a\u0dd9\u0dbb\u0dd2\u0dab\u0dd2. \u0db8\u0dd9\u0dc4\u0dd2 \u0daf\u0dd3 \u0da2\u0dba\u0d9c\u0dca\u200d\u0dbb\u0dcf\u0dc4\u0d9a\u0dba\u0db1\u0dca \u0dc0\u0dd2\u0dc3\u0dd2\u0db1\u0dca \u0dc0\u0dd2\u0daf\u0dd9\u0dc3\u0dca \u0dc3\u0d82\u0da0\u0dcf\u0dbb \u0d87\u0dad\u0dd4\u0dc5\u0dd4 \u0d86\u0d9a\u0dbb\u0dca\u0dc2\u0dab\u0dd3\u0dba \u0dad\u0dca\u200d\u0dba\u0dcf\u0d9c \u0dbb\u0dd0\u0dc3\u0d9a\u0dca \u0dc4\u0dd2\u0db8\u0dd2\u0d9a\u0dbb \u0d9c\u0db1\u0dca\u0db1\u0dcf \u0dbd\u0daf\u0dd3. \u0db8\u0dda \u0d85\u0dc0\u0dc3\u0dca\u0dae\u0dcf\u0dc0\u0dda \u0daf\u0dd3 Best Emerging Business Partner \u0dc3\u0db8\u0dca\u0db8\u0dcf\u0db1\u0dba INSIGHT COMPUTERS \u0dc0\u0dd2\u0dc3\u0dd2\u0db1\u0dca \u0daf\u0dd2\u0db1\u0dcf \u0d9c\u0db1\u0dd4 \u0dbd\u0dd0\u0db6\u0dd3\u0dba. \u0db8\u0dda \u0d85\u0dad\u0dbb Best Regional Business Partner \u0dc3\u0db8\u0dca\u0db8\u0dcf\u0db1\u0dba SELL X COMPUTERS \u0dc0\u0dd2\u0dc3\u0dd2\u0db1\u0dca \u0daf\u0dd2\u0db1\u0dcf \u0d9c\u0db1\u0dd2\u0daf\u0dca\u0daf\u0dd3 Best Consumable Business Partner \u0dc3\u0db8\u0dca\u0db8\u0dcf\u0db1\u0dba ACCELL TECHNOLOGY HOLDING \u0dc0\u0dd2\u0dc3\u0dd2\u0db1\u0dca \u0dc4\u0dd2\u0db8\u0dd2\u0d9a\u0dbb \u0d9c\u0db1\u0dd4 \u0dbd\u0dd0\u0db6\u0dd3\u0dba. \u0db8\u0dd3\u0da7 \u0d85\u0db8\u0dad\u0dbb\u0dc0 \u0db8\u0dda \u0d8b\u0dc5\u0dd9\u0dbd\u0dda \u0daf\u0dd3 \u0db4\u0dd2\u0dbb\u0dd2\u0db1\u0db8\u0db1 \u0dbd\u0daf Business Hardware partner \u0dc4\u0dcf Best Business Partner \u0dc3\u0db8\u0dca\u0db8\u0dcf\u0db1 \u0daf\u0dca\u0dc0\u0dd2\u0dad\u0dca\u0dc0\u0dba\u0da7 \u0dc4\u0dd2\u0db8\u0dd2\u0d9a\u0db8\u0dca \u0d9a\u0dd3\u0db8\u0da7 BARCLAYS COMPUTERS \u0dc3\u0db8\u0dad\u0dca \u0dc0\u0dd2\u0dba.\n\u0db8\u0dda \u0d8b\u0dad\u0dca\u0dc3\u0dc0 \u0d85\u0dc0\u0dc3\u0dca\u0dae\u0dcf\u0dc0\u0da7 \u0d91\u0d9a\u0dca\u0dc0\u0dd9\u0db8\u0dd2\u0db1\u0dca Metropolitan Computers (Pvt) ltd \u0dc4\u0dd2 \u0dc3\u0db1\u0dca\u0db1\u0dcf\u0db8 \u0d9a\u0dc5\u0db8\u0db1\u0dcf\u0d9a\u0dbb\u0dd4 \u0dc3\u0db8\u0dd2\u0dad \u0db4\u0dd3\u0dbb\u0dd2\u0dc3\u0dca \u0db8\u0dc4\u0dad\u0dcf \u0db8\u0dd9\u0dc3\u0dda \u0d85\u0daf\u0dc4\u0dc3\u0dca \u0daf\u0dd0\u0d9a\u0dca\u0dc0\u0dd3\u0dba. \u2018\u0d85\u0db4\u0d9c\u0dda \u0dc0\u0dd2\u0dc1\u0dd2\u0dc2\u0dca\u0da7 \u0dc4\u0dc0\u0dd4\u0dbd\u0dca\u0d9a\u0dcf\u0dbb \u0da2\u0dcf\u0dbd\u0dba \u0dc3\u0db8\u0d9f\u0dd2\u0db1\u0dca \u0d85\u0db4 \u0dc0\u0dd2\u0dc3\u0dd2\u0db1\u0dca \u0dbd\u0db6\u0dcf \u0d87\u0dad\u0dd2 \u0db4\u0dca\u200d\u0dbb\u0d9c\u0dad\u0dd2\u0dba \u0db4\u0dd2\u0dc5\u0dd2\u0db6\u0db3 \u0d85\u0db4 \u0d89\u0dad\u0dcf \u0dc3\u0dad\u0dd4\u0da7\u0da7 \u0db4\u0dad\u0dca\u0dc0\u0dd9\u0db1\u0dc0\u0dcf. \u0db4\u0dc3\u0dd4\u0d9c\u0dd2\u0dba \u0dc0\u0dc3\u0dbb \u0dad\u0dd4\u0dc5 \u0daf\u0dd3 Canon \u0db4\u0dca\u200d\u0dbb\u0dd2\u0db1\u0dca\u0da7\u0dbb \u0dc0\u0dd9\u0dc5\u0dd9\u0db3 \u0db4\u0ddc\u0dc5 \u0d9a\u0ddc\u0da7\u0dc3 \u0dc1\u0dd3\u0d9d\u0dca\u200d\u0dbb \u0dc0\u0dbb\u0dca\u0db0\u0db1\u0dba\u0d9a\u0dca \u0d85\u0dad\u0dca\u0db4\u0dad\u0dca \u0d9a\u0dbb \u0d9c\u0dad\u0dca\u0dad\u0dcf. Canon \u0dc4\u0dcf \u0db8\u0dd9\u0da7\u0dca\u200d\u0dbb\u0ddc\u0db4\u0ddc\u0dbd\u0dd2\u0da7\u0db1\u0dca \u0dc3\u0db1\u0dca\u0db1\u0dcf\u0db8\u0dba\u0db1\u0dca \u0db8\u0dd9\u0dbd\u0dd9\u0dc3 \u0d89\u0dc4\u0dc5 \u0dad\u0dbd\u0dba\u0d9a\u0da7 \u0d9c\u0dd9\u0db1 \u0d92\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0d9a\u0dc5 \u0d9a\u0dd0\u0db4\u0dc0\u0dd3\u0db8 \u0dc4\u0dcf \u0db4\u0dbb\u0dd2\u0dc1\u0dca\u200d\u0dbb\u0db8\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0d85\u0db4\u0d9c\u0dda \u0d9a\u0ddc\u0dc5\u0db9 \u0dc3\u0dc4 \u0db4\u0dd2\u0da7 \u0db4\u0dc5\u0dcf\u0dad\u0dca\u0dc0\u0dbd \u0dc4\u0dc0\u0dd4\u0dbd\u0dca\u0d9a\u0dcf\u0dbb \u0d86\u0dba\u0dad\u0db1 \u0dc0\u0dd9\u0dad \u0dc3\u0dca\u0dad\u0dd4\u0dad\u0dd2\u0dba \u0db4\u0dd4\u0daf \u0d9a\u0dd2\u0dbb\u0dd3\u0db8\u0da7 \u0db8\u0dcf \u0db8\u0dd9\u0dba \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca \u0d9a\u0dbb \u0d9c\u0db1\u0dca\u0db1\u0dc0\u0dcf.\u2019\n\u0d9a\u0db4\u0dca\u0dbb\u0dd4\u0d9a"},
{"author(s)": "\u0dc0\u0dbb\u0dca\u0db1\u0db1\u0dca \u0d9c\u0dd4\u0dab\u0dc3\u0dda\u0d9a\u0dbb", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dbb\u0dca\u0db1\u0db1\u0dca \u0d9c\u0dd4\u0dab\u0dc3\u0dda\u0d9a\u0dbb\u0d9a\u0dca\u200d\u0dbb\u0dd3\u0da9\u0dcf\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dd9\u0db1\u0dca \u0daf\u0dd0\u0da9\u0dd2 \u0dc0\u0dd2\u0dbb\u0ddd\u0db0\u0dba\n\u0db4\u0db1\u0dca\u0daf\u0dd4\u0dc0 \u0db4\u0dc5\u0dd4\u0daf\u0dd4 \u0d9a\u0dc5 \u0db6\u0dc0\u0da7 \u0db1\u0dd0\u0d9c\u0dd4\u0db1\u0dd4 \u0da0\u0ddd\u0daf\u0db1\u0dcf\u0dc0\u0da7 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dab\u0dca\u0da9\u0dcf\u0dba\u0db8 \u0dc0\u0dd2\u0dbb\u0ddd\u0db0\u0dba \u0db4\u0dd1\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0db6\u0da7\u0dc4\u0dd2\u0dbb \u0d89\u0db1\u0dca\u0daf\u0dd3\u0dba \u0d9a\u0ddc\u0daf\u0dd9\u0dc0\u0dca \u0db4\u0dd2\u0dbd\u0da7 \u0d91\u0dbb\u0dd9\u0dc4\u0dd2\u0dc0 \u0dc3\u0dcf\u0db1\u0dca\u0dad \u0dbd\u0dd4\u0dc3\u0dd2\u0dba\u0dcf \u0daf\u0dd6\u0db4\u0dad\u0dda \u0d9c\u0dca\u200d\u0dbb\u0ddc\u0dc3\u0dca \u0d85\u0dba\u0dd2\u0dbd\u0da7\u0dca\u0dc4\u0dd2 \u0da9\u0dd0\u0dbb\u0db1\u0dca \u0dc3\u0dd0\u0db8\u0dd3 \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba\u0dda \u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0daf\u0dd9\u0dc0\u0dd0\u0db1\u0dd2 \u0da7\u0dd9\u0dc3\u0dca\u0da7\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0dad\u0dbb\u0d9c\u0dba\u0dda \u0db4\u0dd9\u0dbb\u0dda\u0daf\u0dcf \u0dad\u0dd9\u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c \u0d86\u0dbb\u0db8\u0dca\u0db7\u0dba \u0db4\u0dd0\u0dba \u0daf\u0dd9\u0d9a\u0d9a\u0dd2\u0db1\u0dca \u0db4\u0dca\u200d\u0dbb\u0db8\u0dcf\u0daf \u0dc0\u0dd2\u0dba.\n\u0daf\u0dd9\u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c\u0dba\u0dda\u0daf\u0dd3 \u0db4\u0db1\u0dca\u0daf\u0dd4\u0dc0\u0dda \u0dc4\u0dd0\u0da9\u0dba \u0dc0\u0dd9\u0db1\u0dc3\u0dca \u0d9a\u0dc5\u0dda \u0dba\u0dd0\u0dba\u0dd2 \u0da0\u0ddd\u0daf\u0db1\u0dcf \u0d9a\u0dbb\u0db8\u0dd2\u0db1\u0dca \u0d89\u0dba\u0db1\u0dca \u0d9c\u0dd6\u0dbd\u0dca\u0da9\u0dca (\u0d91\u0d82\u0d9c\u0dbd\u0db1\u0dca\u0dad\u0dba) \u0dc4\u0dcf \u0d85\u0dbd\u0dd3\u0db8\u0dca \u0da9\u0dcf\u0dbb\u0dca (\u0db4\u0dcf\u0d9a\u0dd2\u0dc3\u0dca\u0dad\u0dcf\u0db1\u0dba) \u0dba\u0db1 \u0db4\u0dd2\u0da7\u0dd2\u0dba\u0dda \u0dad\u0dbb\u0d9c \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dab\u0dca\u0da9\u0dcf\u0dba\u0db8\u0da7 \u0dbd\u0d9a\u0dd4\u0dab\u0dd4 \u0db4\u0dc4\u0d9a \u0daf\u0da9\u0dba\u0d9a\u0dca \u0db4\u0dd0\u0db1\u0dc0\u0dd6 \u0d85\u0dad\u0dbb \u0d91\u0dba \u0d9a\u0ddc\u0daf\u0dd9\u0dc0\u0dca \u0db8\u0dd4\u0dc5\u0dd4 \u0dbd\u0d9a\u0dd4\u0dab\u0dd4 \u0dc3\u0d82\u0d9b\u0dca\u200d\u0dba\u0dcf\u0dc0\u0da7 \u0d91\u0d9a\u0dad\u0dd4 \u0d9a\u0dd9\u0dbb\u0dd2\u0dab\u0dd2. \u0db8\u0dd3\u0da7 \u0d85\u0db8\u0dad\u0dbb\u0dc0 \u0dad\u0dd9\u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c\u0dba \u0dc3\u0db3\u0dc4\u0dcf \u0dc0\u0dd9\u0db1\u0dad\u0dca \u0db4\u0db1\u0dca\u0daf\u0dd4\u0dc0\u0d9a\u0dca \u0dba\u0ddc\u0daf\u0dcf \u0d9c\u0dd0\u0db1\u0dd3\u0db8\u0da7\u0daf \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0dad\u0dd3\u0dbb\u0dab\u0dba \u0d9a\u0dbb \u0dad\u0dd2\u0db6\u0dd2\u0dab\u0dd2.\n\u0db4\u0db1\u0dca\u0daf\u0dd4\u0dc0 \u0db4\u0dc5\u0dd4\u0daf\u0dd4 \u0d9a\u0dc5 \u0db6\u0dc0\u0da7 \u0db1\u0dd0\u0d9c\u0dd4\u0db1\u0dd4 \u0da0\u0ddd\u0daf\u0db1\u0dcf\u0dc0 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dad\u0dbb\u0dba\u0dda \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb \u0dc3\u0dd2\u0da7\u0dd2\u0dba\u0dda\u0dba.\n\u0daf\u0dd9\u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c\u0dba\u0da7 \u0dc0\u0dd2\u0da7\u0dd2\u0db1\u0dca \u0dc0\u0dd2\u0da7 \u0dc0\u0dbb\u0dca\u0dc2\u0dcf\u0dc0 \u0db6\u0dcf\u0db0\u0dcf \u0d9a\u0dd2\u0dbb\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0db4\u0dd9\u0dbb\u0dda\u0daf\u0dcf \u0dad\u0dd9\u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c\u0dba \u0d86\u0dbb\u0db8\u0dca\u0db7 \u0dc0\u0dd3\u0db8\u0da7 \u0db1\u0dd2\u0dba\u0db8\u0dd2\u0dad\u0dc0 \u0dad\u0dd2\u0db6\u0dd4\u0db1\u0dda \u0db4\u0dd0\u0dba \u0db7\u0dcf\u0d9c\u0dba\u0d9a\u0da7 \u0d9a\u0dbd\u0dd2\u0db1\u0dca \u0db4\u0dd9\u0dbb\u0dc0\u0dbb\u0dd4 9.30 \u0da7 \u0dba. \u0d91\u0dc4\u0dd9\u0dad\u0dca \u0dad\u0dbb\u0d9c \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0dc4\u0dcf \u0d9a\u0ddc\u0daf\u0dd9\u0dc0\u0dca \u0db4\u0dd2\u0dad\u0dd2\u0d9a\u0dbb\u0dd4 \u0dba\u0dd4\u0d9c\u0dbd\u0dba \u0db4\u0dd2\u0da7\u0dd2\u0dba\u0da7 \u0db4\u0dd2\u0dc0\u0dd2\u0dc3\u0dd2\u0dba\u0daf \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0db4\u0dd0\u0db8\u0dd2\u0dab\u0dd2\u0dba\u0dda \u0db1\u0dd0\u0dad. \u0db1\u0dcf\u0dba\u0d9a \u0daf\u0dd2\u0db1\u0dda\u0dc2\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca, \u0d9a\u0dc5\u0db8\u0db1\u0dcf\u0d9a\u0dbb\u0dd4 \u0d85\u0dc3\u0d82\u0d9a \u0d9c\u0dd4\u0dbb\u0dd4\u0dc3\u0dd2\u0d82\u0dc4 \u0dc3\u0dc4 \u0db4\u0dd4\u0dc4\u0dd4\u0dab\u0dd4\u0d9a\u0dbb\u0dd4 \u0da0\u0db1\u0dca\u0daf\u0dd2\u0d9a \u0dc4\u0dad\u0dd4\u0dbb\u0dd4\u0dc3\u0dd2\u0d82\u0dc4 \u0dad\u0dbb\u0d9c \u0dad\u0dd3\u0dbb\u0d9a \u0da2\u0dc0\u0d9c\u0dbd\u0dca \u0dc1\u0dca\u200d\u0dbb\u0dd3\u0db1\u0dcf\u0dad\u0dca \u0dc3\u0db8\u0d9c \u0dc3\u0dcf\u0d9a\u0da0\u0dca\u0da1\u0dcf\u0dc0\u0d9a \u0dba\u0dd9\u0daf\u0dd3 \u0dc3\u0dd2\u0da7\u0dd2\u0db1 \u0d85\u0dba\u0dd4\u0dbb\u0dd4 \u0dbb\u0dd6\u0db4\u0dc0\u0dcf\u0dc4\u0dd2\u0db1\u0dd2\u0dba\u0dda \u0daf\u0dd2\u0dc3\u0dca\u0dc0\u0dd2\u0db1\u0dd2.\n\u0d85\u0dc0\u0dc3\u0dcf\u0db1\u0dba\u0dda \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0db4\u0dd9\u0dbb\u0dc0\u0dbb\u0dd4 10.50 \u0da7 \u0db4\u0dd2\u0da7\u0dd2\u0dba\u0da7 \u0db4\u0dd2\u0dc0\u0dd2\u0dc3\u0dd2\u0dba\u0daf \u0d91\u0d9a \u0db4\u0db1\u0dca\u0daf\u0dd4\u0dc0\u0d9a\u0dca \u0dc4\u0ddd \u0dba\u0dd0\u0dc0\u0dd3\u0db8\u0da7 \u0db4\u0dd9\u0dbb \u0d86\u0db4\u0dc3\u0dd4 \u0dc4\u0dd0\u0dbb\u0dd3 \u0d9c\u0ddc\u0dc3\u0dca \u0dc4\u0dad\u0dbb\u0dda \u0dc3\u0dd3\u0db8\u0dcf\u0dc0 \u0d85\u0dc3\u0dbd \u0db4\u0dd2\u0da7\u0dd2\u0dba \u0d87\u0dad\u0dd4\u0dc5\u0dad \u0dbb\u0dd0\u0db3\u0dd3 \u0dc3\u0dd2\u0da7\u0dd2\u0dba\u0dc4. \u0d92 \u0d85\u0dc0\u0dc3\u0dca\u0dae\u0dcf\u0dc0\u0dda\u0daf\u0dd3 \u0d9a\u0dab\u0dca\u0da9\u0dcf\u0dba\u0db8\u0dda \u0d9a\u0dc5\u0db8\u0db1\u0dcf\u0d9a\u0dbb\u0dd4 \u0dc4\u0dcf \u0db4\u0dd4\u0dc4\u0dd4\u0dab\u0dd4\u0d9a\u0dbb\u0dd4 \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0dc3\u0db8\u0d9c \u0dc3\u0dcf\u0d9a\u0da0\u0dca\u0da1\u0dcf \u0d9a\u0dbb\u0db1 \u0d85\u0dba\u0dd4\u0dbb\u0dd4 \u0daf\u0d9a\u0dca\u0db1\u0da7 \u0dbd\u0dd0\u0db6\u0dd2\u0dab\u0dd2.\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0d86\u0db4\u0dc3\u0dd4 \u0dc4\u0dd0\u0dbb\u0dd3 \u0d9c\u0dd2\u0dba\u0dda \u0db4\u0dd9\u0dbb \u0daf\u0dd2\u0db1 \u0dad\u0dbb\u0d9c\u0dba \u0db1\u0dad\u0dbb \u0d9a\u0dbb\u0db1 \u0dc0\u0dd2\u0da7 \u0dad\u0dd2\u0db6\u0dd6 118\u0d9a \u0d9a\u0ddc\u0daf\u0dd9\u0dc0\u0dca \u0db8\u0dd4\u0dc5\u0dd4 \u0dbd\u0d9a\u0dd4\u0dab\u0dd4 \u0db4\u0dca\u200d\u0dbb\u0db8\u0dcf\u0dab\u0dba\u0da7 \u0dad\u0dc0\u0dad\u0dca \u0dbd\u0d9a\u0dd4\u0dab\u0dd4 5\u0d9a\u0dca \u0d91\u0d9a\u0dad\u0dd4 \u0d9a\u0dbb \u0d91\u0dba 123\u0d9a\u0dca \u0dbd\u0dd9\u0dc3\u0dd2\u0db1\u0dca \u0dbd\u0d9a\u0dd4\u0dab\u0dd4 \u0db4\u0dd4\u0dc0\u0dbb\u0dd4\u0dc0\u0dda \u0daf\u0dd2\u0dc3\u0dca\u0dc0\u0dd3\u0db8 \u0db4\u0dd2\u0dc5\u0dd2\u0db6\u0db3\u0dc0 \u0dc0\u0dd2\u0dbb\u0ddd\u0db0\u0dba \u0daf\u0d9a\u0dca\u0dc0\u0db8\u0dd2\u0db1\u0dd2.\n\u0dc0\u0dd9\u0db1\u0dad\u0dca \u0db4\u0db1\u0dca\u0daf\u0dd4\u0dc0\u0d9a\u0dca \u0dad\u0ddd\u0dbb\u0dcf \u0d9c\u0dd0\u0db1\u0dd3\u0db8\u0dda \u0d85\u0dba\u0dd2\u0dad\u0dd2\u0dba \u0db4\u0dd0\u0dc0\u0dbb\u0dd3 \u0dad\u0dd2\u0db6\u0dd4\u0dab\u0dd4, \u0db4\u0dd9\u0dbb \u0daf\u0dd2\u0db1 \u0d9a\u0dca\u200d\u0dbb\u0dd3\u0da9\u0dcf\u0dc0\u0dda \u0db1\u0ddc\u0daf\u0dd0\u0dc0\u0dd4\u0db1\u0dd4 \u0db4\u0dd2\u0dad\u0dd2\u0d9a\u0dbb\u0dd4\u0dc0\u0db1\u0dca \u0dc0\u0dd6 \u0da9\u0dd9\u0dc0\u0ddc\u0db1\u0dca \u0dc3\u0dca\u0db8\u0dd2\u0dad\u0dca \u0dc4\u0dcf \u0dc2\u0dcf\u0dba\u0dd2 \u0dc4\u0ddd\u0db4\u0dca \u0dc0\u0dd2\u0dc3\u0dd2\u0db1\u0dca \u0dad\u0ddd\u0dbb\u0dcf \u0d9c\u0dad\u0dca \u0db4\u0db1\u0dca\u0daf\u0dd4\u0dc0\u0dda \u0dad\u0dad\u0dca\u0dad\u0dca\u0dc0\u0dba\u0da7\u0daf \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0d85\u0d9a\u0db8\u0dd0\u0dad\u0dca\u0dad \u0db4\u0dc5 \u0d9a\u0dc5\u0dc4.\n\u0db4\u0dd2\u0da7\u0dd2\u0dba\u0dda \u0dc3\u0dd2\u0da7\u0dd2 \u0db1\u0dd2\u0dbd\u0db0\u0dcf\u0dbb\u0dd2\u0dba\u0dd9\u0d9a\u0dd4\u0da7 \u0d85\u0db1\u0dd4\u0dc0 \u0dad\u0dbb\u0d9c \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0db4\u0db1\u0dca\u0daf\u0dd4\u0dc0 \u0db4\u0dc5\u0dd4\u0daf\u0dd4 \u0d9a\u0dd2\u0dbb\u0dd3\u0db8\u0dda \u0dc3\u0dd2\u0daf\u0dca\u0db0\u0dd2\u0dba\u0d9a\u0dca \u201c\u0dc3\u0dd0\u0d9a \u0d9a\u0dbb\u0db1\u201d \u0db6\u0dc0\u0da7 \u0db4\u0dd9\u0dbb\u0dda\u0daf\u0dcf \u0dad\u0dbb\u0d9c \u0d86\u0dbb\u0db8\u0dca\u0db7\u0dba\u0da7 \u0db4\u0dd9\u0dbb \u0dc0\u0dcf\u0dbb\u0dca\u0dad\u0dcf \u0dc0\u0dd2\u0dba. \u201c\u0db4\u0db1\u0dca\u0daf\u0dd4\u0dc0 \u0db4\u0dc5\u0dd4\u0daf\u0dd4 \u0d9a\u0dd2\u0dbb\u0dd3\u0db8\u0d9a\u0dca \u0d9c\u0dd0\u0db1 \u0dad\u0dbb\u0d9c \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0dc3\u0dd0\u0d9a \u0d9a\u0dbb\u0db1\u0dc0\u0dcf. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0daf\u0dd9\u0dc3\u0da7 \u0d87\u0d9f\u0dd2\u0dbd\u0dca\u0dbd \u0daf\u0dd2\u0d9a\u0dca \u0db1\u0ddc\u0d9a\u0dbb \u0dc0\u0dd9\u0db1\u0dad\u0dca \u0db4\u0db1\u0dca\u0daf\u0dd4\u0dc0\u0d9a\u0dca \u0d9a\u0dca\u200d\u0dbb\u0dd3\u0da9\u0dcf\u0dc0\u0da7 \u0dba\u0ddc\u0daf\u0dcf \u0d9c\u0dd0\u0db1\u0dd3\u0db8\u0da7 \u0d94\u0dc0\u0dd4\u0db1\u0dca\u0da7 \u0d85\u0dc0\u0dc1\u0dca\u200d\u0dba \u0dc0\u0dd3 \u0dad\u0dd2\u0dba\u0dd9\u0db1\u0dc0\u0dcf. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dab\u0dca\u0da9\u0dcf\u0dba\u0db8\u0dda \u0d9a\u0dbd\u0db8\u0db1\u0dcf\u0d9a\u0dcf\u0dbb\u0dd2\u0dad\u0dca\u0dc0\u0dba \u0d8a\u0da7 \u0d91\u0dbb\u0dd9\u0dc4\u0dd2\u0dc0 \u0dc0\u0dd2\u0dbb\u0ddd\u0db0\u0dba \u0daf\u0d9a\u0dca\u0dc0\u0db1\u0dc0\u0dcf.\u201d\n\u0dad\u0dd9\u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c\u0dba \u0dc3\u0db3\u0dc4\u0dcf \u0dc0\u0dd9\u0db1\u0dad\u0dca \u0db4\u0db1\u0dca\u0daf\u0dd4\u0dc0\u0d9a\u0dca \u0dba\u0ddc\u0daf\u0dcf \u0d9c\u0db1\u0dca\u0db1\u0dcf \u0db6\u0dc0\u0da7 \u0dad\u0dbb\u0d9c \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0dc0\u0dd2\u0dc3\u0dd2\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0da7 \u0daf\u0db1\u0dca\u0dc0\u0db1\u0dd4 \u0dbd\u0dd0\u0db6\u0dd4\u0dc0\u0dda \u0dad\u0dbb\u0d9c \u0d86\u0dbb\u0db8\u0dca\u0db7\u0dba\u0da7 \u0db8\u0dd2\u0db1\u0dd2\u0dad\u0dca\u0dad\u0dd4 \u0daf\u0dc4\u0dba\u0d9a\u0dca \u0db4\u0db8\u0dab\u0d9a\u0dca \u0dad\u0dd2\u0db6\u0dd2\u0dba\u0daf\u0dd3 \u0dc0\u0dd3\u0db8 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0db4\u0dd2\u0da7\u0dd2\u0dba\u0da7 \u0db1\u0ddc\u0db4\u0dd0\u0db8\u0dd2\u0dab\u0dd3\u0db8\u0da7 \u0d91\u0d9a\u0dca \u0db4\u0dca\u200d\u0dbb\u0db0\u0dcf\u0db1 \u0dc4\u0dda\u0dad\u0dd4\u0dc0\u0d9a\u0dca \u0dc0\u0dd6 \u0db6\u0dc0\u0daf \u0d91\u0db8 \u0db1\u0dd2\u0dbd\u0db0\u0dcf\u0dbb\u0dd2\u0dba\u0dcf \u0d9a\u0dd2\u0dba\u0dcf \u0dc3\u0dd2\u0da7\u0dd2\u0dba\u0dda\u0dba.\n\u0daf\u0dd9\u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c\u0dba \u0d85\u0dc0\u0dc3\u0db1\u0dca \u0dc0\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0db4\u0db1\u0dca\u0daf\u0dd4\u0dc0\u0dda \u0dad\u0dad\u0dca\u0dad\u0dca\u0dc0\u0dba \u0db4\u0dd2\u0dc5\u0dd2\u0db6\u0db3\u0dc0 \u0dad\u0dbb\u0d9c \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca\u0d9c\u0dda \u0d85\u0dc0\u0db0\u0dcf\u0db1\u0dba \u0dba\u0ddc\u0db8\u0dd4\u0dc0 \u0dad\u0dd2\u0db6\u0dd6 \u0db6\u0dc0\u0da7 \u0daf\u0dd0\u0db1 \u0d9c\u0db1\u0dca\u0db1\u0da7 \u0dad\u0dd2\u0db6\u0dda. \u201c\u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0d9a\u0dd2\u0dc4\u0dd2\u0db4 \u0dc0\u0dad\u0dcf\u0dc0\u0d9a\u0dca\u0db8 \u0db4\u0db1\u0dca\u0daf\u0dd4\u0dc0 \u0daf\u0dd9\u0dc3 \u0db6\u0dbd\u0db1 \u0d85\u0dba\u0dd4\u0dbb\u0dd4 \u0d85\u0db4 \u0daf\u0dd4\u0da7\u0dd4\u0dc0\u0dcf. \u0db1\u0db8\u0dd4\u0dad\u0dca \u0daf\u0dd2\u0db1\u0dba \u0d85\u0dc0\u0dc3\u0dcf\u0db1\u0dba\u0dda \u0d92 \u0db4\u0dd2\u0dc5\u0dd2\u0db6\u0db3 \u0d9a\u0dd2\u0dc3\u0dd2\u0db8 \u0db1\u0dd2\u0dc0\u0dda\u0daf\u0db1\u0dba\u0d9a\u0dca \u0db1\u0dd2\u0d9a\u0dd4\u0dad\u0dca \u0d9a\u0dd9\u0dbb\u0dd4\u0db1\u0dda \u0db1\u0dd0\u0dc4\u0dd0\u201d \u0dba\u0dd0\u0dba\u0dd2 \u0d91\u0db8 \u0db1\u0dd2\u0dbd\u0db0\u0dcf\u0dbb\u0dd2\u0dba\u0dcf \u0db4\u0dc0\u0dc3\u0dcf \u0dc3\u0dd2\u0da7\u0dd2\u0dba\u0dda\u0dba. \u0db8\u0dad\u0db7\u0dda\u0daf\u0dba \u0dc4\u0da7\u0d9c\u0dd9\u0db1 \u0db8\u0dda \u0dc3\u0dd2\u0dba\u0dbd\u0dca\u0dbd \u0dc3\u0dd2\u0daf\u0dd4\u0dc0\u0dd6\u0dba\u0dda \u0dad\u0dbb\u0d9c\u0dba\u0dda \u0dad\u0dd9\u0dc0\u0dd0\u0db1\u0dd2 \u0daf\u0dd2\u0db1\u0dba \u0dc0\u0dd6 \u0db4\u0dd9\u0dbb\u0dda\u0daf\u0dcf \u0d8b\u0daf\u0dd1\u0dc3\u0db1 \u0dba.\n\u0dc3\u0dd2\u0daf\u0dca\u0db0\u0dd2\u0dba \u0db4\u0dd2\u0dc5\u0dd2\u0db6\u0db3\u0dc0 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd2\u0d9a\u0da7\u0dca \u0d86\u0dba\u0dad\u0db1\u0dba \u0daf\u0dd0\u0db1\u0dd4\u0dc0\u0dad\u0dca \u0d9a\u0dc5 \u0db8\u0dd9\u0dc4\u0dd2 \u0dc3\u0dd2\u0da7\u0dd2\u0db1 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dab\u0dca\u0da9\u0dcf\u0dba\u0db8\u0dda \u0d9a\u0dc5\u0db8\u0db1\u0dcf\u0d9a\u0dcf\u0dbb\u0dd2\u0dad\u0dca\u0dc0\u0dba, \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0d9a\u0dd2\u0dc3\u0dd2\u0db8 \u0dc0\u0dd0\u0dbb\u0dd0\u0daf\u0dca\u0daf\u0d9a\u0dca \u0db1\u0ddc\u0d9a\u0dc5 \u0db6\u0dc0 \u0daf\u0db1\u0dca\u0dc0\u0dcf \u0dc3\u0dd2\u0da7\u0dd2\u0dba\u0dda\u0dba.\n\u0d92 \u0d85\u0db1\u0dd4\u0dc0, \u0dad\u0dbb\u0d9c\u0dba \u0daf\u0dd2\u0d9c\u0da7\u0db8 \u0db4\u0dc0\u0dad\u0dca\u0dc0\u0dcf \u0d9c\u0dd9\u0db1 \u0dba\u0dcf\u0db8 \u0db4\u0dd2\u0dab\u0dd2\u0dc3 \u0db4\u0dd2\u0da7\u0dd2\u0dba\u0da7 \u0dba\u0db1 \u0dbd\u0dd9\u0dc3\u0da7 \u0d9a\u0dab\u0dca\u0da9\u0dcf\u0dba\u0db8\u0da7 \u0d8b\u0db4\u0daf\u0dd9\u0dc3\u0dca \u0daf\u0dd4\u0db1\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0d86\u0dba\u0dad\u0db1\u0dba, \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca\u0d9c\u0dda \u0dad\u0dd3\u0dbb\u0dab\u0dba\u0da7 \u0dc0\u0dd2\u0dbb\u0ddd\u0db0\u0dba \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb\u0db8\u0dd2\u0db1\u0dca, \u0d9a\u0dca\u200d\u0dbb\u0dd3\u0da9\u0dcf\u0dc0\u0dda \u0da2\u0dd3\u0dc0 \u0d9c\u0dd4\u0dab\u0dba \u0dbb\u0dd0\u0d9a \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0daf\u0dd2\u0d9c\u0da7\u0db8 \u0d9a\u0dca\u200d\u0dbb\u0dd3\u0da9\u0dcf \u0d9a\u0dd2\u0dbb\u0dd3\u0db8\u0da7 \u0d9a\u0dab\u0dca\u0da9\u0dcf\u0dba\u0db8 \u0d9c\u0dad\u0dca \u0dad\u0dd3\u0dbb\u0dab\u0dba\u0da7 \u0db4\u0dca\u200d\u0dbb\u0dc1\u0d82\u0dc3\u0dcf\u0dc0 \u0db4\u0dd4\u0daf\u0d9a\u0dbb \u0dc3\u0dd2\u0da7\u0dd2\u0dba\u0dda\u0dba.\n\u0d9a\u0dab\u0dca\u0da9\u0dcf\u0dba\u0db8\u0dda \u0d9a\u0dca\u200d\u0dbb\u0dd3\u0da9\u0d9a\u0dba\u0dd9\u0d9a\u0dd4\u0da7 \u0d91\u0dbb\u0dd9\u0dc4\u0dd2\u0dc0 \u0dc3\u0dcf\u0db0\u0dcf\u0dbb\u0dab \u0db1\u0ddc\u0dc0\u0dd6 \u0da0\u0ddd\u0daf\u0db1\u0dcf\u0dc0\u0d9a\u0dca \u0d9c\u0dd9\u0db1 \u0d91\u0db1 \u0d85\u0dc0\u0dc3\u0dca\u0dae\u0dcf\u0dc0\u0d9a \u0d95\u0db1\u0dd1\u0db8 \u0d9a\u0dca\u200d\u0dbb\u0dd3\u0da9\u0d9a\u0dba\u0dd9\u0d9a\u0dd4 \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8\u0da7 \u0d85\u0dc0\u0dc1\u0dca\u200d\u0dba \u0dc3\u0dd2\u0dba\u0dc5\u0dd4 \u0db4\u0dd2\u0dba\u0dc0\u0dbb \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dc5\u0db8\u0db1\u0dcf\u0d9a\u0dcf\u0dbb\u0dd2\u0dad\u0dca\u0dc0\u0dba \u0dc0\u0dd2\u0dc3\u0dd2\u0db1\u0dca \u0d9c\u0db1\u0dd4 \u0dbd\u0db6\u0db1 \u0db6\u0dc0 \u0d9a\u0dca\u200d\u0dbb\u0dd3\u0da9\u0dcf \u0d87\u0db8\u0dd0\u0dad\u0dd2 \u0dc6\u0dba\u0dd2\u0dc3\u0dbb\u0dca \u0db8\u0dd4\u0dc3\u0dca\u0dad\u0dcf\u0db4\u0dcf, \u0d9a\u0dca\u200d\u0dbb\u0dd2\u0d9a\u0da7\u0dca \u0d86\u0dba\u0dad\u0db1\u0dba\u0dda \u0db1\u0dd2\u0dc3\u0dd2 \u0db6\u0dc5\u0db0\u0dcf\u0dbb\u0dd3 \u0d9a\u0db8\u0dbd\u0dca \u0db4\u0daf\u0dca\u0db8\u0dc3\u0dd2\u0dbb\u0dd2, \u0db4\u0dca\u200d\u0dbb\u0db0\u0dcf\u0db1 \u0dc0\u0dd2\u0db0\u0dcf\u0dba\u0d9a \u0db1\u0dd2\u0dbd\u0db0\u0dcf\u0dbb\u0dd3 \u0d88\u0dc2\u0dca\u0dbd\u0dd2 \u0daf \u0dc3\u0dd2\u0dbd\u0dca\u0dc0\u0dcf \u0dc4\u0dcf \u0d86\u0dba\u0dad\u0db1\u0dba\u0dda \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0d9a\u0dca\u200d\u0dbb\u0dd2\u0d9a\u0da7\u0dca \u0db4\u0dca\u200d\u0dbb\u0db0\u0dcf\u0db1\u0dd3 \u0da0\u0db1\u0dca\u0daf\u0dd2\u0db8 \u0db8\u0dcf\u0db4\u0da7\u0dd4\u0db1 \u0dba\u0db1 \u0db8\u0dc4\u0dad\u0dca\u0dc0\u0dbb\u0dd4 \u0dc0\u0dd2\u0dc3\u0dd2\u0db1\u0dca \u0d9a\u0dab\u0dca\u0da9\u0dcf\u0dba\u0db8\u0dda \u0d9a\u0dc5\u0db8\u0db1\u0dcf\u0d9a\u0dcf\u0dbb\u0dd2\u0dad\u0dca\u0dc0\u0dba\u0da7 \u0daf\u0dd0\u0db1\u0dd4\u0db8\u0dca \u0daf\u0dd4\u0db1\u0dca\u0db1\u0dda\u0dba.\n\u0db4\u0dd9\u0dbb\u0dc0\u0dbb\u0dd4 11.30 \u0da7 \u0db4\u0dd9\u0dbb\u0dda\u0daf\u0dcf \u0dad\u0dbb\u0d9c\u0dba \u0d86\u0dbb\u0db8\u0dca\u0db7 \u0dc0\u0dd6 \u0d85\u0dc0\u0dc3\u0dca\u0dae\u0dcf\u0dc0\u0dda\u0daf\u0dd3 \u0dbd\u0dc4\u0dd2\u0dbb\u0dd4 \u0d9a\u0dd4\u0db8\u0dcf\u0dbb \u0dc0\u0dda\u0d9c \u0db4\u0db1\u0dca\u0daf\u0dd4 \u0dba\u0dc0\u0db1\u0dca\u0db1\u0dcf \u0da9\u0dd9\u0dc0\u0ddc\u0db1\u0dca \u0dc3\u0dca\u0db8\u0dd2\u0dad\u0dca \u0db4\u0dd2\u0dad\u0dd2\u0d9a\u0dbb\u0dd4\u0dc0\u0dcf\u0da7 \u0db4\u0dd2\u0da7 \u0db4\u0dd2\u0da7 \u0db6\u0dc0\u0dd4\u0db1\u0dca\u0dc3\u0dbb\u0dca \u0db4\u0db1\u0dca\u0daf\u0dd4 \u0dad\u0dd4\u0db1\u0d9a\u0dca \u0dba\u0dd0\u0dc0\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0dad\u0dd9\u0dc0\u0dd0\u0db1\u0dd2 \u0db4\u0db1\u0dca\u0daf\u0dd4\u0dc0 \u0db1\u0dd3\u0dad\u0dd2 \u0dc0\u0dd2\u0dbb\u0ddd\u0db0\u0dd3 (no ball) \u0d91\u0d9a\u0d9a\u0dca \u0dbd\u0dd9\u0dc3\u0dd2\u0db1\u0dca \u0dad\u0dd3\u0dbb\u0dab\u0dba \u0d9a\u0dd9\u0dbb\u0dd2\u0dab\u0dd2. \u0db8\u0dd3\u0da7 \u0d85\u0db8\u0dad\u0dbb\u0dc0 \u0d94\u0dc4\u0dd4\u0da7 \u0d85\u0dc0\u0dc0\u0dcf\u0daf\u0dba\u0d9a\u0dca\u0daf \u0d9a\u0dd9\u0dbb\u0dd2\u0dab\u0dd2. \u0d9a\u0dd4\u0db8\u0dcf\u0dbb \u0db8\u0dda \u0d86\u0d9a\u0dcf\u0dbb\u0dba\u0dd9\u0db1\u0dca \u0db4\u0db1\u0dca\u0daf\u0dd4 \u0dba\u0dc0\u0daf\u0dca\u0daf\u0dd3 \u0db1\u0dbb\u0db9\u0db1\u0dca\u0db1\u0db1\u0dca \u2018\u0dc4\u0dd6\u2019 \u0d9a\u0dd2\u0dba\u0db1\u0dca\u0db1\u0da7 \u0dc0\u0dd6\u0dc4. \u0dc0\u0dcf\u0dc3\u0db1\u0dcf\u0dc0\u0da7 \u0dc0\u0dd0\u0da9\u0dd2 \u0db4\u0dd2\u0dbb\u0dd2\u0dc3\u0d9a\u0dca \u0dad\u0dbb\u0d9c\u0dba \u0db1\u0dd0\u0dbb\u0db9\u0dd3\u0db8\u0da7 \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2\u0dba\u0dda \u0db1\u0dd0\u0dad. \u0d9a\u0ddc\u0daf\u0dd9\u0dc0\u0dca \u0db8\u0dc4 \u0dc3\u0dd9\u0db1\u0d9f\u0d9a\u0dca \u0dad\u0dbb\u0d9c\u0dba \u0db1\u0dd0\u0dbb\u0db9\u0dd3\u0db8 \u0dc3\u0db3\u0dc4\u0dcf \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2\u0dba\u0dcf \u0db1\u0db8\u0dca \u0dad\u0dbb\u0d9c\u0dba \u0d86\u0dbb\u0db8\u0dca\u0db7 \u0dc0\u0dd3\u0db8\u0dda \u0db4\u0dca\u200d\u0dbb\u0db8\u0dcf\u0daf\u0dba\u0da7 \u0d94\u0dc0\u0dd4\u0db1\u0dca \u0d9a\u0dd4\u0db8\u0db1 \u0d86\u0d9a\u0dcf\u0dbb\u0dba\u0dd9\u0db1\u0dca \u0db4\u0dca\u200d\u0dbb\u0dad\u0dd2\u0da0\u0dcf\u0dbb \u0daf\u0d9a\u0dca\u0dc0\u0dcf\u0dc0\u0dd2\u0daf \u0dba\u0db1\u0dca\u0db1 \u0dc3\u0dd2\u0dad\u0dcf \u0d9c\u0dad \u0db1\u0ddc\u0dc4\u0dd0\u0d9a.\n\u0dc0\u0dd2\u0db1\u0dd2\u0dc3\u0dd4\u0dbb\u0dd4 \u0dc0\u0dd2\u0dc3\u0dd2\u0db1\u0dca \u0db4\u0db1\u0dca\u0daf\u0dd4\u0dc0 \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0db4\u0dd2\u0da7\u0dd2\u0dba\u0da7 \u0db4\u0dd2\u0dc0\u0dd2\u0dc3\u0dd3\u0db8 \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dc5 \u0db8\u0dd3\u0da7 \u0db4\u0dd9\u0dbb \u0d85\u0dc0\u0dc3\u0dca\u0dae\u0dcf\u0dc0 \u0dbd\u0dd9\u0dc3\u0dd2\u0db1\u0dca \u0dc0\u0dcf\u0dbb\u0dca\u0dad\u0dcf \u0dc0\u0dd3 \u0dad\u0dd2\u0db6\u0dd9\u0db1\u0dca\u0db1\u0dda 2006 \u0dc0\u0dc3\u0dbb\u0dda \u0d95\u0dc0\u0dbd\u0dca \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba\u0dda \u0db4\u0dd0\u0dc0\u0dd0\u0dad\u0dd2 \u0db4\u0dcf\u0d9a\u0dd2\u0dc3\u0dca\u0dad\u0dcf\u0db1\u0dba \u0dc4\u0dcf \u0d91\u0d82\u0d9c\u0dbd\u0db1\u0dca\u0dad\u0dba \u0d85\u0dad\u0dbb \u0da7\u0dd9\u0dc3\u0dca\u0da7\u0dca \u0dad\u0dbb\u0d9c\u0dba\u0dba\u0dd2. \u0d91\u0dc4\u0dd2\u0daf\u0dd3 \u0da9\u0dd0\u0dbb\u0dbd\u0dca \u0dc4\u0dd9\u0dba\u0dcf \u0dad\u0dbb\u0d9c \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0dbb\u0dba\u0dcf \u0db4\u0db1\u0dca\u0daf\u0dd4\u0dc0 \u0dc0\u0dd9\u0db1\u0dc3\u0dca \u0d9a\u0dbb \u0db4\u0dcf\u0d9a\u0dd2\u0dc3\u0dca\u0dad\u0dcf\u0db1\u0dba\u0da7 \u0daf\u0da9\u0dba\u0d9a\u0dca \u0dbd\u0dd9\u0dc3\u0dd2\u0db1\u0dca \u0d91\u0d82\u0d9c\u0dbd\u0db1\u0dca\u0dad\u0dba\u0da7 \u0dbd\u0d9a\u0dd4\u0dab\u0dd4 5\u0d9a\u0dca \u0dbd\u0db6\u0dcf \u0daf\u0dd4\u0db1\u0dca \u0d85\u0dad\u0dbb \u0d8a\u0da7 \u0dc0\u0dd2\u0dbb\u0ddd\u0db0\u0dba \u0daf\u0d9a\u0dca\u0dc0\u0db8\u0dd2\u0db1\u0dca \u0db4\u0dcf\u0d9a\u0dd2\u0dc3\u0dca\u0dad\u0dcf\u0db1 \u0d9a\u0dab\u0dca\u0da9\u0dcf\u0dba\u0db8 \u0dc3\u0dd2\u0dc0\u0dd4 \u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c\u0dba\u0dda \u0dc3\u0dc0\u0dc3 \u0dad\u0dda \u0db4\u0dcf\u0db1\u0dba\u0dd9\u0db1\u0dca \u0db4\u0dc3\u0dd4\u0dc0 \u0db1\u0dd0\u0dc0\u0dad \u0db4\u0dd2\u0da7\u0dd2\u0dba\u0da7 \u0db4\u0dd2\u0dc0\u0dd2\u0dc3\u0dd3\u0db8 \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb \u0dc3\u0dd2\u0da7\u0dd2\u0dba\u0dda\u0dba. \u0db4\u0dcf\u0d9a\u0dd2\u0dc3\u0dca\u0dad\u0dcf\u0db1\u0dba \u0dad\u0dc0\u0daf\u0dd4\u0dbb\u0da7\u0dad\u0dca \u0d9a\u0dca\u200d\u0dbb\u0dd3\u0da9\u0dcf \u0d9a\u0dd2\u0dbb\u0dd3\u0db8 \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dd2\u0dbb\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0d94\u0dc0\u0dd4\u0db1\u0dca\u0da7 \u0dad\u0dbb\u0d9c\u0dba \u0d85\u0dc4\u0dd2\u0db8\u0dd2 \u0dc0\u0dd6 \u0d85\u0dad\u0dbb \u0dad\u0dbb\u0d9c\u0dba\u0dda \u0da2\u0dba \u0d91\u0d82\u0d9c\u0dbd\u0db1\u0dca\u0dad\u0dba\u0da7 \u0db4\u0dd2\u0dbb\u0dd2\u0db1\u0dd0\u0db8\u0dd2\u0dab\u0dd2.\n---------------------------------------------------------------------------\n\u0da0\u0ddd\u0daf\u0db1\u0dcf\u0dc0\u0da7 \u0dc0\u0dd2\u0dbb\u0ddd\u0db0\u0dba \u0db4\u0dcf\u0db8\u0dd2\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0daf\u0dd2\u0dbb\u0dd2\u0dba \u0dc3\u0da7\u0db1\u0d9a\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0db4\u0db1\u0dca\u0daf\u0dd4 \u0db4\u0dc5\u0dd4\u0daf\u0dd4 \u0d9a\u0dc5 \u0db6\u0dc0\u0da7 \u0da0\u0ddd\u0daf\u0db1\u0dcf \u0d9a\u0dbb\u0db1 \u0d89\u0dba\u0db1\u0dca \u0d9c\u0dd6\u0dbd\u0dca\u0da9\u0dca \u0db4\u0dd2\u0da7\u0dd2\u0dba\u0dda \u0dad\u0dbb\u0d9c \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0dbb\u0dba\u0dcf \u0d94\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0db1\u0dd4 \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0db4\u0db1\u0dca\u0daf\u0dd4\u0dc0 \u0db4\u0dc5\u0dd4\u0daf\u0dd4 \u0d9a\u0dc5 \u0daf\u0d9a\u0dd4\u0dab\u0dd4 \u0d85\u0db4\u0dca\u200d\u0dbb\u0dd2\u0d9a\u0dcf\u0db1\u0dd4 \u0da7\u0dd9\u0dc3\u0dca\u0da7\u0dca \u0dad\u0dbb\u0d9c\u0dba\u0dda \u0dbb\u0dd6\u0db4\u0dc0\u0dcf\u0dc4\u0dd2\u0db1\u0dd3 \u0dc0\u0dd2\u0db1\u0dd2\u0dc3\u0dd4\u0dbb\u0dd4 \u0dbd\u0dd9\u0dc3 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0db4\u0dd4\u0daf\u0dca\u0d9c\u0dbd\u0dba\u0dcf \u0db8 \u0db6\u0dc0 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dab\u0dca\u0da9\u0dcf\u0dba\u0db8\u0dda \u0d9a\u0dc5\u0db8\u0db1\u0dcf\u0d9a\u0dbb\u0dd4 \u0d85\u0dc3\u0d82\u0d9a \u0d9c\u0dd4\u0dbb\u0dd4\u0dc3\u0dd2\u0d82\u0dc4 \u0db4\u0dc0\u0dc3\u0dba\u0dd2.\n\u201c\u0d94\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0db1\u0dd4\u0dc0\u0db1\u0dca \u0db4\u0db1\u0dca\u0daf\u0dd4\u0dc0 \u0db4\u0dc5\u0dd4\u0daf\u0dd4 \u0d9a\u0dd2\u0dbb\u0dd3\u0db8\u0dda \u0dc3\u0dd2\u0daf\u0dca\u0db0\u0dd2\u0dba\u0dd9\u0db1\u0dca \u0db4\u0dc3\u0dca\u0dc3\u0dda \u0dad\u0dbb\u0d9c \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0dc4\u0dd0\u0db8 \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dca\u200d\u0dbb\u0dd3\u0da9\u0d9a\u0dba\u0dd9\u0d9a\u0dd4 \u0daf\u0dd2\u0dc4\u0dcf\u0db8 \u0db6\u0dbd\u0db1\u0dca\u0db1\u0dda \u0dc3\u0dd0\u0d9a\u0dba\u0dd9\u0db1\u0dca. \u0d92\u0d9a \u0dc0\u0dd0\u0dbb\u0daf\u0dd2\u0dba\u0dd2. \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca\u0da7 \u0db8\u0dd3\u0da7 \u0dc0\u0da9\u0dcf \u0d9c\u0dbb\u0dd4 \u0d9a\u0dc5 \u0dba\u0dd4\u0dad\u0dd4\u0dba\u0dd2\u201d \u0d9c\u0dd4\u0dbb\u0dd4\u0dc3\u0dd2\u0d82\u0dc4 \u0d9a\u0dd2\u0dba\u0dba\u0dd2.\n\u0d85\u0dc3\u0d82\u0d9a \u0d9c\u0dd4\u0dbb\u0dd4\u0dc3\u0dd2\u0d82\u0dc4 \u0db8\u0dd9\u0dc3\u0dda \u0d9a\u0dd2\u0dba\u0dcf \u0dc3\u0dd2\u0da7\u0dd2\u0dba\u0dda \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0da7 \u0db4\u0db1\u0dca\u0daf\u0dd4\u0dc0 \u0db4\u0dc5\u0dd4\u0daf\u0dd4 \u0d9a\u0dc5 \u0da0\u0ddd\u0daf\u0db1\u0dcf\u0dc0 \u0d91\u0dbd\u0dca\u0dbd \u0dc0\u0dd6 \u0db6\u0da7\u0dc4\u0dd2\u0dbb \u0d89\u0db1\u0dca\u0daf\u0dd3\u0dba \u0d9a\u0ddc\u0daf\u0dd9\u0dc0\u0dca - \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0daf\u0dd9\u0dc0\u0dd0\u0db1\u0dd2 \u0da7\u0dd9\u0dc3\u0dca\u0da7\u0dca \u0dad\u0dbb\u0d9c\u0dba\u0dda \u0db4\u0dd9\u0dbb\u0dda\u0daf\u0dcf \u0dad\u0dd9\u0dc0\u0dd0\u0db1\u0dd2 \u0daf\u0dd2\u0db1 \u0d9a\u0dca\u200d\u0dbb\u0dd3\u0da9\u0dcf\u0dc0 \u0d85\u0dc0\u0dc3\u0db1\u0dca \u0dc0\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0d94\u0dc4\u0dd4 \u0db8\u0dd4\u0dab\u0d9c\u0dd0\u0dc3\u0dd4\u0dab\u0dd4 \u0d85\u0dc0\u0dc3\u0dca\u0dae\u0dcf\u0dc0\u0dda\u0daf\u0dd3\u0dba.\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0db4\u0dd2\u0da7\u0dd2\u0dba\u0da7 \u0d9c\u0ddc\u0dc3\u0dca \u0d86\u0db4\u0dc3\u0dd4 \u0db4\u0dd0\u0db8\u0dd2\u0dab\u0dd3\u0db8 \u0db4\u0dd2\u0dc5\u0dd2\u0db6\u0db3\u0dc0 \u0d9c\u0dd4\u0dbb\u0dd4\u0dc3\u0dd2\u0d82\u0dc4 \u0db8\u0dd9\u0dc3\u0dda \u0d9a\u0dd2\u0dba\u0dcf \u0dc3\u0dd2\u0da7\u0dd2\u0dba\u0dda\u0dba.\n\u201c\u0d9a\u0ddc\u0daf\u0dd9\u0dc0\u0dca \u0d89\u0db1\u0dd2\u0db8\u0da7 \u0dbd\u0d9a\u0dd4\u0dab\u0dd4 \u0db4\u0dc4\u0d9a\u0dca \u0d91\u0d9a\u0dad\u0dd4 \u0d9a\u0dd2\u0dbb\u0dd3\u0db8 \u0db1\u0dc0\u0dad\u0dca\u0dad\u0db1\u0dca\u0db1 \u0db6\u0dbd\u0db1\u0dca\u0db1\u0db8\u0dca \u0d9a\u0dd2\u0dba\u0dbd\u0dcf \u0dad\u0dd9\u0dc0\u0dd0\u0db1\u0dd2 \u0dad\u0dbb\u0d9c \u0dc0\u0dd2\u0db1\u0dd2\u0dc3\u0dd4\u0dbb\u0dd4 \u0da2\u0dc0\u0d9c\u0dbd\u0dca \u0dc1\u0dca\u200d\u0dbb\u0dd3\u0db1\u0dcf\u0dad\u0dca \u0d85\u0db4\u0da7 \u0d9a\u0dd3\u0dc0\u0dcf. \u0d85\u0db4\u0dda \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0db4\u0dd2\u0da7\u0dd2\u0dba\u0da7 \u0d9c\u0dd2\u0dba\u0dda \u0d92 \u0d85\u0db1\u0dd4\u0dc0\u0dba\u0dd2. \u0db1\u0db8\u0dd4\u0dad\u0dca \u0db4\u0dd2\u0da7\u0dca\u0da7\u0db1\u0dd2\u0dba\u0da7 \u0d9c\u0dd2\u0dba\u0dcf\u0da7 \u0db4\u0dc3\u0dca\u0dc3\u0dda \u0db6\u0dbd\u0db1 \u0d9a\u0ddc\u0da7 \u0d89\u0dba\u0db1\u0dca \u0d9c\u0dd6\u0dbd\u0dca\u0da9\u0dca\u0d9c\u0dda \u0d85\u0dab\u0dd2\u0db1\u0dca \u0dbd\u0d9a\u0dd4\u0dab\u0dd4 \u0db4\u0dc4\u0d9a\u0dca \u0d9a\u0ddc\u0daf\u0dd9\u0dc0\u0dca \u0d89\u0db1\u0dd2\u0db8\u0da7 \u0d91\u0d9a\u0dad\u0dd4 \u0d9a\u0dbb \u0dad\u0dd2\u0db6\u0dd9\u0db1 \u0d85\u0dba\u0dd4\u0dbb\u0dd4 \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0dbd\u0d9a\u0dd4\u0dab\u0dd4 \u0db4\u0dd4\u0dc0\u0dbb\u0dd4\u0dc0\u0dd9\u0db1\u0dca \u0daf\u0dd0\u0d9a\u0dca\u0d9a\u0dcf. \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0d86\u0db4\u0dc3\u0dd4 \u0db4\u0dd2\u0da7\u0dd2\u0dba\u0dd9\u0db1\u0dca \u0d89\u0dc0\u0dad\u0da7 \u0d86\u0dc0\u0dda \u0d8a\u0da7 \u0dc0\u0dd2\u0dbb\u0ddd\u0db0\u0dba \u0db4\u0dd1\u0db8\u0d9a\u0dca \u0dbd\u0dd9\u0dc3\u0dd2\u0db1\u0dd4\u0dba\u0dd2. \u0dc1\u0dca\u200d\u0dbb\u0dd3\u0db1\u0dcf\u0dad\u0dca \u0d89\u0db1\u0dca\u0db1\u0dda \u0db4\u0dd2\u0da7\u0dd2\u0dba\u0dd9\u0db1\u0dca \u0d89\u0dc0\u0dad \u0db1\u0dd2\u0dc3\u0dcf \u0d91\u0dba\u0dcf\u0da7\u0dad\u0dca \u0d92 \u0dc0\u0dd9\u0dbd\u0dcf\u0dc0\u0dda \u0db8\u0ddc\u0d9a\u0dd4\u0dad\u0dca\u0db8 \u0d9a\u0dbb\u0db1\u0dca\u0db1 \u0db6\u0dd0\u0dbb\u0dd2\u0dc0\u0dd4\u0dab\u0dcf.\u201d\n\u201c\u0da0\u0ddd\u0daf\u0db1\u0dcf \u0db4\u0dad\u0dca\u200d\u0dbb\u0dba \u0d85\u0db4\u0da7 \u0dbd\u0db6\u0dcf \u0daf\u0dd4\u0db1\u0dca\u0db1\u0dda \u0d85\u0daf \u0dad\u0dbb\u0d9c\u0dba \u0d85\u0dc0\u0dc3\u0db1\u0dca \u0dc0\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0\u0dba\u0dd2. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd3\u0da9\u0d9a\u0dba\u0dd9\u0d9a\u0dca \u0db4\u0db1\u0dca\u0daf\u0dd4\u0dc0\u0dda \u0dba\u0db8\u0d9a\u0dca \u0d9c\u0dcf\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0d9a\u0dd2\u0dba\u0dbd\u0dcf \u0d91\u0dc4\u0dd2 \u0dc3\u0db3\u0dc4\u0db1\u0dca \u0dc0\u0dd3 \u0dad\u0dd2\u0dba\u0dd9\u0db1\u0dc0\u0dcf. \u0d85\u0db4\u0dd2 \u0d92 \u0dc0\u0dd3\u0da9\u0dd2\u0dba\u0ddd \u0db4\u0dae\u0dba \u0db6\u0dbd\u0db1\u0dca\u0db1 \u0d95\u0db1 \u0d9a\u0dd2\u0dba\u0dbd\u0dcf \u0d9a\u0dd2\u0dc0\u0dd4\u0dc0\u0dcf. \u0d92\u0d9a \u0d85\u0daf \u0dbb\u0dcf\u0dad\u0dca\u200d\u0dbb\u0dd2\u0dba\u0dda \u0d85\u0db4\u0da7 \u0dbd\u0db6\u0dcf \u0daf\u0dd9\u0db1\u0dca\u0db1\u0db8\u0dca \u0d9a\u0dd2\u0dba\u0dbd\u0dcf \u0d94\u0dc0\u0dd4\u0db1\u0dca \u0d9a\u0dd2\u0dc0\u0dd4\u0dc0\u0dcf.\u201d\n\u0db4\u0db1\u0dca\u0daf\u0dd4\u0dc0 \u0d94\u0db4 \u0daf\u0dd0\u0db8\u0dd2\u0dba \u0dc4\u0dd0\u0d9a\u0dca\u0d9a\u0dda \u0d9a\u0da7\u0dda \u0d9a\u0dd9\u0dc5, \u0d87\u0db3\u0dd4\u0db8, \u0dbd\u0dda\u0db1\u0dca\u0dc3\u0dd4\u0dc0 \u0dc4\u0dcf \u0daf\u0dc4\u0da9\u0dd2\u0dba\u0dd9\u0db1\u0dca \u0db4\u0db8\u0dab\u0d9a\u0dd2. \u0db1\u0dcf\u0dba\u0d9a \u0daf\u0dd2\u0db1\u0dda\u0dc2\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca \u0d85\u0dad \u0d9a\u0da7\u0dda \u0daf\u0db8\u0dcf \u0db4\u0db1\u0dca\u0daf\u0dd4\u0dc0 \u0d94\u0db4 \u0daf\u0db8\u0db1 \u0dc0\u0dd2\u0da7 \u0d94\u0dc4\u0dd4\u0d9c\u0dda \u0d9a\u0da7\u0dda \u0dad\u0dd2\u0db6\u0dd4\u0dab\u0dd4 \u0dba\u0db8\u0d9a\u0dca \u0db4\u0db1\u0dca\u0daf\u0dd4\u0dc0\u0dda \u0d9c\u0dd1\u0dc0\u0dd3 \u0d87\u0dad\u0dd2 \u0db6\u0dc0\u0da7 \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0dc3\u0dd0\u0d9a \u0db4\u0dc4\u0dc5 \u0d9a\u0dbb \u0dad\u0dd2\u0db6\u0dd9\u0db1 \u0db6\u0dc0\u0d9a\u0dca\u0daf \u0daf\u0dd0\u0db1 \u0d9c\u0db1\u0dca\u0db1\u0da7 \u0dad\u0dd2\u0db6\u0dda. \u0d92 \u0d85\u0db1\u0dd4\u0dc0 \u2018\u0da0\u0dd4\u0dc0\u0dd2\u0db1\u0dca\u0d9c\u0db8\u0dca\u2019 \u0dc4\u0ddd \u0dba\u0db8\u0d9a\u0dca \u0db4\u0db1\u0dca\u0daf\u0dd4\u0dc0\u0dda \u0d9c\u0dd1\u0dc0\u0dd3 \u0dad\u0dd2\u0db6\u0dd4\u0dab\u0dcf \u0db1\u0db8\u0dca \u0d91\u0dba \u0db4\u0db1\u0dca\u0daf\u0dd4\u0dc0 \u0db4\u0dc5\u0dd4\u0daf\u0dd4 \u0d9a\u0dd2\u0dbb\u0dd3\u0db8\u0da7 \u0dc4\u0dc3\u0dd4\u0dc0\u0db1 \u0dc0\u0dbb\u0daf\u0d9a\u0dd2.\n\u0d9a\u0ddc\u0daf\u0dd9\u0dc0\u0dca \u0db4\u0dd2\u0dbd\u0da7 \u0d91\u0dbb\u0dd9\u0dc4\u0dd2\u0dc0 \u0db4\u0dd0\u0dc0\u0dd0\u0dad\u0dd2 \u0db4\u0dc5\u0db8\u0dd4 \u0da7\u0dd9\u0dc3\u0dca\u0da7\u0dca \u0dad\u0dbb\u0d9c\u0dba\u0dda\u0daf\u0dd3 \u0d85\u0dad \u0dad\u0dd4\u0dc0\u0dcf\u0dc5 \u0d9a\u0dbb \u0d9c\u0dad\u0dca \u0db0\u0db1\u0d82\u0da2\u0dba \u0daf \u0dc3\u0dd2\u0dbd\u0dca\u0dc0\u0dcf \u0da7 \u0daf\u0db8\u0dcf \u0dad\u0dd2\u0db6\u0dd9\u0db1 \u0dc0\u0dd9\u0dc5\u0dd4\u0db8\u0dca \u0db4\u0da7\u0dba\u0dda \u0dad\u0dd2\u0db6\u0dd9\u0db1 \u0dba\u0db8\u0dca \u0daf\u0dd9\u0dba\u0d9a\u0dca \u0db4\u0db1\u0dca\u0daf\u0dd4\u0dc0\u0dda \u0d9c\u0dd1\u0dc0\u0dd4\u0db1\u0dcf\u0daf \u0dba\u0db1\u0dca\u0db1 \u0db4\u0dd2\u0dc5\u0dd2\u0db6\u0db3\u0dc0\u0daf \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dbb \u0dad\u0dd2\u0db6\u0dda.\n\u201c\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0db4\u0db1\u0dca\u0daf\u0dd4\u0dc0\u0dda \u0dc4\u0dd0\u0da9\u0dba \u0dc0\u0dd9\u0db1\u0dc3\u0dca \u0d9a\u0dc5 \u0db6\u0dc0\u0d9a\u0dca \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca \u0d85\u0db4\u0da7 \u0daf\u0db1\u0dca\u0dc0\u0dcf \u0dc3\u0dd2\u0da7\u0dd2\u0dba\u0dda \u0d9a\u0dca\u200d\u0dbb\u0dd3\u0da9\u0dcf\u0dc0 \u0d86\u0dbb\u0db8\u0dca\u0db7 \u0d9a\u0dd2\u0dbb\u0dd3\u0db8\u0da7 \u0db8\u0dd2\u0db1\u0dd2\u0dad\u0dca\u0dad\u0dd4 \u0daf\u0dc4\u0dba\u0d9a\u0dca \u0dad\u0dd2\u0db6\u0dd2\u0dba\u0daf\u0dd3\u0dba\u0dd2. \u0d85\u0db4\u0dd2 \u0db4\u0dd4\u0daf\u0dd4\u0db8\u0dba\u0da7 \u0db4\u0dad\u0dca\u0dc0\u0dd4\u0db1\u0dcf. \u0dad\u0dbb\u0d9c\u0dba\u0dd9\u0db1\u0dca \u0d89\u0dc0\u0dad\u0dca \u0dc0\u0dd3\u0db8\u0dda \u0dad\u0dd3\u0dbb\u0dab\u0dba \u0dc5\u0d9f\u0da7\u0db8 \u0d85\u0db4\u0dd2 \u0d86\u0dc0\u0dcf. \u0db1\u0db8\u0dd4\u0dad\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd2\u0d9a\u0da7\u0dca \u0d86\u0dba\u0dad\u0db1\u0dba\u0dda \u0d8b\u0db4\u0daf\u0dd9\u0dc3\u0dca \u0db8\u0dad \u0d9a\u0dca\u200d\u0dbb\u0dd3\u0da9\u0dcf\u0dc0\u0dda \u0da2\u0dd3\u0dc0 \u0d9c\u0dd4\u0dab\u0dba \u0dbb\u0dd0\u0d9a \u0d9c\u0db1\u0dca\u0db1 \u0d85\u0db4\u0dd2 \u0d9a\u0dca\u200d\u0dbb\u0dd3\u0da9\u0dcf \u0d9a\u0dc5\u0dcf.\u201d\n\u201c\u0db1\u0db8\u0dd4\u0dad\u0dca \u0d85\u0db4\u0dda \u0d9a\u0dab\u0dca\u0da9\u0dcf\u0dba\u0db8 \u0db4\u0dd2\u0da7\u0dd2\u0dba\u0da7 \u0d9c\u0dd2\u0dba\u0dda \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0db1\u0dca\u0d9c\u0dda \u0db8\u0dda \u0dad\u0dd3\u0dbb\u0dab\u0dba\u0da7 \u0dc0\u0dd2\u0dbb\u0ddd\u0db0\u0dba \u0db4\u0dca\u200d\u0dbb\u0d9a\u0dcf\u0dc1 \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0\u0dba\u0dd2. \u0d85\u0db4\u0dd2 \u0d9a\u0dca\u200d\u0dbb\u0dd3\u0da9\u0dcf \u0d9a\u0dbb\u0db1\u0dca\u0db1\u0dda \u2018\u0dc0\u0dd2\u0dbb\u0ddd\u0db0\u0dba \u0dba\u0da7\u0dad\u0dda\u2019 \u0db6\u0dc0\u0da7 \u0dc3\u0db3\u0dc4\u0db1\u0dca \u0dbd\u0dd2\u0db4\u0dd2 \u0daf\u0dd9\u0d9a\u0d9a\u0dca \u0db8\u0db8 \u0dad\u0dd9\u0dc0\u0dd0\u0db1\u0dd2 \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0da7\u0dad\u0dca, \u0d85\u0dba\u0dd2.\u0dc3\u0dd3.\u0dc3\u0dd3.\u0dba\u0da7\u0dad\u0dca (\u0da2\u0d9c\u0dad\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dc0\u0dd4\u0db1\u0dca\u0dc3\u0dbd\u0dba) \u0db6\u0dcf\u0dbb \u0daf\u0dd4\u0db1\u0dca\u0db1\u0dcf.\u201d\n\u201c\u0db8\u0dda \u0dc3\u0dd2\u0daf\u0dca\u0db0\u0dd2\u0dba \u0db6\u0ddc\u0dc4\u0ddd \u0daf\u0dd4\u0dbb\u0d9a\u0dca \u0dba\u0db1\u0dc0\u0dcf\u201d \u0dba\u0dd0\u0dba\u0dd2 \u0d85\u0dc3\u0d82\u0d9a \u0d9c\u0dd4\u0dbb\u0dd4\u0dc3\u0dd2\u0d82\u0dc4 \u0db0\u0db1\u0dcf\u0dad\u0dca\u0db8\u0d9a \u0d85\u0dba\u0dd4\u0dbb\u0dd2\u0db1\u0dca \u0db4\u0dc0\u0dc3\u0dcf \u0dc3\u0dd2\u0da7\u0dd2\u0dba\u0dda\u0dba.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0d9a\u0dca\u200d\u0dbb\u0dd3\u0da9\u0dcf\u0d85\u0daf \u0dad\u0dbb\u0d9c\n\u0dc3\u0dca\u0dc0\u0dd3\u0da9\u0db1\u0dba - \u0daf\u0d9a\u0dd4\u0dab\u0dd4 \u0d9a\u0ddc\u0dbb\u0dd2\u0dba\u0dcf\u0dc0 (\u0db4.\u0dc0. 5.30)\u0db6\u0dd9\u0dbd\u0dca\u0da2\u0dd2\u0dba\u0db8 - \u0db4\u0dd0\u0db1\u0db8\u0dcf\u0dc0 (\u0db4.\u0dc0. 8.30)\u0da7\u0dd2\u0dba\u0dd4\u0db1\u0dd3\u0dc3\u0dd2\u0dba\u0dcf\u0dc0 - \u0d91\u0d82\u0d9c\u0dbd\u0db1\u0dca\u0dad\u0dba (\u0db4.\u0dc0. 11.30)\n\u0dc4\u0dd9\u0da7 \u0dad\u0dbb\u0d9c\n\u0d9a\u0ddc\u0dbd\u0db8\u0dca\u0db6\u0dd2\u0dba\u0dcf\u0dc0 - \u0da2\u0db4\u0dcf\u0db1\u0dba (\u0db4.\u0dc0. 5.30) \u0db4\u0ddd\u0dbd\u0db1\u0dca\u0dad\u0dba - \u0dc3\u0dd9\u0db1\u0dd9\u0d9c\u0dcf\u0dbd\u0dba (\u0db4.\u0dc0. 8.30) \u0dbb\u0dd4\u0dc3\u0dd2\u0dba\u0dcf\u0dc0 - \u0d8a\u0da2\u0dd2\u0db4\u0dca\u0dad\u0dd4\u0dc0 (\u0db4.\u0dc0. 11.30)\n\u0dad\u0dbb\u0d9c\u0dba \u0d86\u0dbb\u0db8\u0dca\u0db7\u0dba \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dc0\u0dda\u0dbd\u0dcf\u0dc0\u0dd9\u0db1\u0dca\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a\u0dad\u0dcf\u0dbb\u0dd4\u0dab\u0dca\u200d\u0dba\u0dba\u0dd9\u0db1\u0dca \u0db4\u0dd2\u0dbb\u0dd2\u0db4\u0dd4\u0db1\u0dca \u0db4\u0ddd\u0dc2\u0dab\u0dd3\u0dba \u0dc3\u0db8\u0d9a\u0dca \u0d8b\u0dbb\u0dd4\u0db8 \u0d9a\u0dbb\u0d9c\u0dd0\u0db1\u0dd3\u0db8\u0da7 \u0dbb\u0dcf\u0dad\u0dca\u200d\u0dbb\u0dd3 \u0d9a\u0dcf\u0dbd\u0dba\u0dda \u0daf\u0dd3 \u0db7\u0dcf\u0dc0\u0dd2\u0dad \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0db4\u0dca\u200d\u0dbb\u0dae\u0db8 \u0dc0\u0dbb\u0da7 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0da7 \u0dc4\u0db3\u0dd4\u0db1\u0dca\u0dc0\u0dcf \u0daf\u0dd4\u0db1\u0dca \u0db1\u0dd2\u0dc2\u0dca\u0db4\u0dcf\u0daf\u0db1\u0dba NNO \u0dbb\u0dcf\u0dad\u0dca\u200d\u0dbb\u0dd3 \u0db4\u0ddd\u0dc2\u0dab \u0dc3\u0dad\u0dca\u0d9a\u0dcf\u0dbb\u0dba\u0dba\u0dd2. \u0d91\u0dad\u0dd0\u0db1\u0dca \u0dc3\u0dd2\u0da7 \u0dc0\u0dbb\u0dca\u0dc2 10\u0d9a\u0dca \u0db4\u0dd4\u0dbb\u0dcf\u0dc0\u0da7 \u0dc1\u0dca\u200d\u0dbb\u0dd3 \u0dbd\u0dcf\u0d82\u0d9a\u0dd3\u0dba \u0d9a\u0dcf\u0db1\u0dca\u0dad\u0dcf\u0dc0\u0db1\u0dca\u0d9c\u0dda \u0dc0\u0dd2\u0dc1\u0dca\u0dc0\u0dcf\u0dc3\u0dba \u0daf\u0dd2\u0db1\u0dcf\u0d9c\u0db1\u0dca\u0db1\u0da7 NNO \u0dc3\u0db8\u0dad\u0dca\u0dc0 \u0dc3\u0dd2\u0da7\u0dd3\u0db8 \u0dc3\u0dd4\u0dc0\u0dd2\u0dc1\u0dda\u0dc2\u0dd3\u0dba. \u0daf\u0dd2\u0dc0\u0dcf \u0d9a\u0dcf\u0dbd\u0dba\u0dda \u0daf\u0dd3 \u0db1\u0dd2\u0dc0\u0dc3\u0dd2\u0db1\u0dca \u0db4\u0dd2\u0da7\u0dc0 \u0dba\u0dcf\u0db8\u0da7 \u0db4\u0dd9\u0dbb \u0db8\u0dd4\u0dc4\u0dd4\u0dab\u0dda \u0d86\u0dbd\u0dda\u0db4\u0db1\u0dba\u0db1\u0dca \u0d9c\u0dd0\u0dbd\u0dca\u0dc0\u0dd3\u0db8\u0da7 \u0d9a\u0dcf\u0db1\u0dca\u0dad\u0dcf\u0dc0\u0db1\u0dca \u0dc4\u0dd4\u0dbb\u0dd4\u0dc0 \u0dc3\u0dd2\u0da7\u0dd2\u0dba\u0daf \u0dc3\u0dcf\u0db8\u0dcf\u0db1\u0dca\u200d\u0dba\u0dba\u0dd9\u0db1\u0dca \u0dbb\u0dcf\u0dad\u0dca\u200d\u0dbb\u0dd3 \u0d9a\u0dcf\u0dbd\u0dba\u0dda \u0db1\u0dd2\u0db1\u0dca\u0daf\u0da7 \u0db4\u0dd9\u0dbb \u0dc3\u0db8\u0da7 \u0db4\u0ddd\u0dc2\u0dab\u0dba \u0dbd\u0db6\u0dcf \u0daf\u0dd9\u0db1 \u0dbb\u0dd6\u0db4\u0dbd\u0dcf\u0dc0\u0dab\u0dca\u200d\u0dba \u0dc3\u0dad\u0dca\u0d9a\u0dcf\u0dbb\u0dba\u0d9a\u0dca \u0dc3\u0dd2\u0daf\u0dd4\u0d9a\u0dd2\u0dbb\u0dd3\u0db8\u0da7 \u0d94\u0dc0\u0dd4\u0db1\u0dca \u0d8b\u0db1\u0db1\u0dca\u0daf\u0dd4\u0dc0\u0d9a\u0dca \u0daf\u0d9a\u0dca\u0dc0\u0db1 \u0db6\u0dc0 \u0db4\u0dd9\u0db1\u0dd9\u0db1\u0dca\u0db1\u0da7 \u0db1\u0dd0\u0dad.\n\u0db8\u0dd9\u0d9c\u0dcf \u0dbd\u0dba\u0dd2\u0dc6\u0dca\u0dc3\u0dba\u0db1\u0dca\u0dc3\u0dc3\u0dca \u0dba\u0db1\u0dd4 \u0dc0\u0dd2\u0daf\u0dca\u200d\u0dba\u0dcf\u0db1\u0dd4\u0d9a\u0dd6\u0dbd \u0db4\u0daf\u0db1\u0db8\u0d9a\u0dca \u0db8\u0dad \u0db4\u0dd2\u0dc4\u0dd2\u0da7\u0db8\u0dd2\u0db1\u0dca \u0dc3\u0dd2\u0dba \u0db1\u0dd2\u0dc2\u0dca\u0db4\u0dcf\u0daf\u0db1 \u0dc3\u0dd2\u0daf\u0dd4\u0d9a\u0dbb\u0db1 \u0dc3\u0db8\u0dcf\u0d9c\u0db8\u0d9a\u0dca \u0dc0\u0db1 \u0d85\u0dad\u0dbb, \u0dc3\u0db8\u0dda \u0db4\u0ddd\u0dc2\u0dab\u0dba \u0dbb\u0db3\u0dcf \u0db4\u0dc0\u0dad\u0dca\u0dc0\u0dcf \u0d9c\u0dd0\u0db1\u0dd3\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0dbb\u0dcf\u0dad\u0dca\u200d\u0dbb\u0dd3 \u0d9a\u0dcf\u0dbd\u0dba\u0dda \u0daf\u0dd3 \u0db4\u0ddd\u0dc2\u0dab\u0dd3\u0dba \u0dc3\u0dad\u0dca\u0d9a\u0dcf\u0dbb\u0dba\u0d9a\u0dca \u0dbd\u0db6\u0dcf \u0daf\u0dd3\u0db8\u0dda \u0dc0\u0dd0\u0daf\u0d9c\u0dad\u0dca\u0d9a\u0db8 \u0db8\u0dd0\u0db1\u0dc0\u0dd2\u0db1\u0dca \u0d85\u0dc0\u0db6\u0ddd\u0db0 \u0d9a\u0dbb\u0d9c\u0dad\u0dca \u0dc3\u0db8\u0dcf\u0d9c\u0db8\u0d9a\u0dd2. \u0dc3\u0db8\u0dda \u0db4\u0ddd\u0dc2\u0dab\u0dba \u0dc3\u0dc4 \u0dad\u0dbb\u0dd4\u0dab \u0db4\u0dd9\u0db1\u0dd4\u0db8 \u0db4\u0dc0\u0dad\u0dca\u0dc0\u0dcf\u0d9c\u0dd0\u0db1\u0dd3\u0db8 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0daf\u0dd0\u0db1\u0dd4\u0dc0\u0dad\u0dca \u0d9a\u0dd2\u0dbb\u0dd3\u0db8\u0dca \u0dc3\u0dd2\u0daf\u0dd4\u0d9a\u0dd2\u0dbb\u0dd3\u0db8\u0da7 \u0daf \u0db8\u0dd9\u0d9c\u0dcf \u0dbd\u0dba\u0dd2\u0dc6\u0dca\u0dc3\u0dba\u0db1\u0dca\u0dc3\u0dc3\u0dca \u0dc3\u0db8\u0dcf\u0d9c\u0db8 \u0db1\u0dd2\u0dbb\u0db1\u0dca\u0dad\u0dbb\u0dba\u0dd9\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dbb\u0dba\u0dd2. \u0dc1\u0dbb\u0dd3\u0dbb\u0dba\u0dda \u0db1\u0dd2\u0dbb\u0ddd\u0d9c\u0dd3\u0db7\u0dcf\u0dc0\u0dba \u0dbb\u0db3\u0dcf \u0db4\u0dc0\u0dad\u0dca\u0dc0\u0dcf \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0daf\u0dd2\u0db1\u0d9a\u0da7 \u0db4\u0dd0\u0dba 8\u0d9a \u0d85\u0dc0\u0db8 \u0db1\u0dd2\u0db1\u0dca\u0daf\u0d9a\u0dca \u0dbd\u0db6\u0dcf \u0d9c\u0dad \u0dba\u0dd4\u0dad\u0dd4 \u0db6\u0dc0 \u0dc0\u0ddb\u0daf\u0dca\u200d\u0dba \u0db1\u0dd2\u0dbb\u0dca\u0daf\u0dda\u0dc1\u0dba\u0dba\u0dd2.\n\u0daf\u0dd2\u0dc0\u0dcf \u0d9a\u0dcf\u0dbd\u0dba\u0dda \u0daf\u0dd3 \u0dc3\u0db8 \u0d87\u0dad\u0dd4\u0dc5\u0dd4 \u0dc3\u0db8\u0dc3\u0dca\u0dad \u0dc1\u0dbb\u0dd3\u0dbb\u0dba \u0dc0\u0dd2\u0dc0\u0dd2\u0db0\u0dcf\u0d9a\u0dcf\u0dbb \u0db7\u0dcf\u0dc4\u0dd2\u0dbb \u0db4\u0dcf\u0dbb\u0dd2\u0dc3\u0dbb\u0dd2\u0d9a \u0db4\u0dd3\u0da9\u0dcf\u0dc0\u0db1\u0dca\u0da7 \u0dbd\u0d9a\u0dca \u0dc0\u0dda. \u0d91\u0db8 \u0db1\u0dd2\u0dc3\u0dcf \u0db4\u0dd0\u0dba 8\u0d9a \u0db1\u0dd2\u0db1\u0dca\u0daf\u0d9a\u0dca \u0dbd\u0db6\u0dcf\u0d9c\u0dd0\u0db1\u0dd3\u0db8\u0dd9\u0db1\u0dca \u0d91\u0db8 \u0db4\u0dd3\u0da9\u0dcf\u0dc0\u0da7 \u0db4\u0dad\u0dca \u0dc1\u0dbb\u0dd3\u0dbb\u0dba \u0dba\u0dae\u0dcf \u0dad\u0dad\u0dca\u0dad\u0dca\u0dc0\u0dba\u0da7 \u0db4\u0dad\u0dca \u0dc0\u0dd9\u0db1 \u0d85\u0dad\u0dbb, \u0dc3\u0db8\u0dd9\u0dc4\u0dd2 \u0dc3\u0dd4\u0db1\u0dca\u0daf\u0dbb\u0dad\u0dca\u0dc0\u0dba \u0dbb\u0dd0\u0d9a \u0d9c\u0dd0\u0db1\u0dd3\u0db8\u0da7 \u0daf \u0d91\u0dba \u0d89\u0dad\u0dcf \u0dc0\u0dd0\u0daf\u0d9c\u0dad\u0dca\u0dc0\u0dda. \u0db1\u0dd2\u0db1\u0dca\u0daf\u0da7 \u0dba\u0dcf\u0db8\u0da7 \u0db4\u0dd9\u0dbb \u0dc3\u0db8\u0dda \u0db1\u0dd2\u0dc3\u0dd2 \u0d86\u0dbd\u0dda\u0db4\u0db1\u0dba\u0d9a\u0dca \u0d9c\u0dbd\u0dca\u0dc0\u0db1\u0dca\u0db1\u0dda \u0db1\u0db8\u0dca \u0db4\u0dca\u200d\u0dbb\u0dad\u0dd2\u0db5\u0dbd \u0dc0\u0da9\u0dcf\u0dad\u0dca \u0dc0\u0dd2\u0dc1\u0dd2\u0dc2\u0dca\u0da7 \u0dc0\u0db1\u0dd4 \u0d87\u0dad. \u0d91\u0db8\u0d9c\u0dd2\u0db1\u0dca \u0dc3\u0db8\u0dda \u0dc3\u0ddb\u0dbd \u0d85\u0dbd\u0dd4\u0dad\u0dca \u0d9a\u0dd2\u0dbb\u0dd3\u0db8 \u0dc3\u0dc4 \u0db1\u0dd0\u0dc0\u0dd4\u0db8\u0dca \u0d9c\u0dad\u0dd2\u0dba\u0d9a\u0dca \u0dbd\u0db6\u0dcf \u0daf\u0dd3\u0db8\u0daf \u0dc3\u0dd2\u0daf\u0dd4 \u0dc0\u0dda. \u0dbb\u0dcf\u0dad\u0dca\u200d\u0dbb\u0dd2 \u0d9a\u0dcf\u0dbd\u0dba\u0dda \u0dc3\u0db8 \u0db4\u0ddd\u0dc2\u0dab\u0dba \u0d9a\u0dd2\u0dbb\u0dd3\u0db8\u0dda \u0dc3\u0d82\u0d9a\u0dbd\u0dca\u0db4\u0dba \u0db8\u0dad \u0db4\u0daf\u0db1\u0db8\u0dca \u0dc0\u0dd9\u0db8\u0dd2\u0db1\u0dca NNO \u0db1\u0dd2\u0db4\u0daf\u0dc0\u0dcf \u0dad\u0dd2\u0db6\u0dd9\u0db1 \u0d85\u0dad\u0dbb, \u0d91\u0dba \u0dc3\u0db8\u0da7 \u0dc4\u0ddc\u0db3\u0dd2\u0db1\u0dca \u0d85\u0dc0\u0dc1\u0ddd\u0dc2\u0dab\u0dba \u0d9a\u0dbb\u0d9c\u0db1\u0dd2\u0db8\u0dd2\u0db1\u0dca \u0dc3\u0db8\u0dda \u0dad\u0dd9\u0dad\u0db8\u0db1\u0dba, \u0dc3\u0dca\u0dae\u0dcf\u0dc0\u0dbb \u0db6\u0dc0, \u0d87\u0daf\u0dd9\u0db1 \u0dc3\u0dd4\u0dbd\u0dd4 \u0d9c\u0dad\u0dd2\u0dba, \u0dc1\u0d9a\u0dca\u0dad\u0dd2\u0dba \u0dc3\u0dc4 \u0dc3\u0dd4\u0db8\u0dd4\u0daf\u0dd4 \u0db6\u0dc0 \u0d86\u0dbb\u0d9a\u0dca\u0dc2\u0dcf \u0d9a\u0dbb\u0db8\u0dd2\u0db1\u0dca \u0db1\u0dd0\u0dc0\u0dd4\u0db8\u0dca \u0db6\u0dc0\u0dd2\u0db1\u0dca \u0dba\u0dd4\u0d9a\u0dca\u0dad\u0dc0 \u0db4\u0dc3\u0dd4 \u0daf\u0dd2\u0db1\u0da7 \u0db8\u0dd4\u0dc4\u0dd4\u0dab \u0daf\u0dd3\u0db8\u0dda \u0dc4\u0dd0\u0d9a\u0dd2\u0dba\u0dcf\u0dc0 \u0dbb\u0dd0\u0d9c\u0dd9\u0db1 \u0d91\u0dba\u0dd2.\n\u0d9a\u0db4\u0dca\u0dbb\u0dd4\u0d9a"},
{"author(s)": "\u0dc6\u0dc0\u0dd4\u0dc3\u0dca \u0db8\u0ddc\u0dc4\u0ddc\u0db8\u0da9\u0dca", "article": "Monday, \u0da2\u0dd4\u0db1\u0dd2 18, 2018 - 01:00\u0dc6\u0dc0\u0dd4\u0dc3\u0dca \u0db8\u0ddc\u0dc4\u0ddc\u0db8\u0da9\u0dca\u0d9a\u0dca\u200d\u0dbb\u0dd3\u0da9\u0dcf\u0db8\u0dba\u0dd2\u0dbd\u0ddd \u0da2\u0db1\u0dcf\u0db0\u0dd2\u0db4\u0dad\u0dd2 \u0d9a\u0dd4\u0dc3\u0dbd\u0dcf\u0db1 \u0db4\u0dd2\u0dc5\u0dd2\u0db8\u0dbd\u0dd4\u0db1\u0dca \u0db4\u0dd2\u0da7\u0dd4\u0daf\u0dd0\u0d9a\u0dd3\u0db8\u0dda \u0dbb\u0d9c\u0dca\u0db6\u0dd2 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0db4\u0dc5\u0db8\u0dd4 \u0d85\u0dbb\u0dca\u0db0 \u0d85\u0dc0\u0dc3\u0db1\u0dca \u0db4\u0dd4\u0dbb\u0dca\u0dc0 \u0dad\u0dbb\u0d9c\u0dba\u0dd9\u0db1\u0dca \u0d9a\u0dd4\u0dbb\u0dd4\u0dab\u0dd1\u0d9c\u0dbd \u0db8\u0dbd\u0dd2\u0dba\u0daf\u0dda\u0dc0 \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd \u0dbd\u0d9a\u0dd4\u0dab\u0dd4 45-17\u0d9a\u0dd2\u0db1\u0dca \u0db4\u0dbb\u0dcf\u0da2\u0dba \u0d9a\u0dc5 \u0db4\u0dc3\u0dd4\u0d9c\u0dd2\u0dba \u0dc0\u0dc3\u0dbb\u0dda \u0dc1\u0dd6\u0dbb\u0dad\u0dcf\u0dc0 \u0daf\u0dd2\u0db1\u0dd6 \u0db8\u0dbb\u0daf\u0dcf\u0db1 \u0dc3\u0dcf\u0db1\u0dca\u0dad \u0da2\u0ddd\u0dc1\u0db4\u0dca \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd \u0d85\u0dc0\u0dc3\u0db1\u0dca \u0db4\u0dd6\u0dbb\u0dca\u0dc0 \u0dc0\u0da7\u0dba\u0da7 \u0dc3\u0dd4\u0daf\u0dd4\u0dc3\u0dd4\u0d9a\u0db8\u0dca \u0dbd\u0dd0\u0db6\u0dd3\u0db8\u0da7 \u0dc3\u0db8\u0dad\u0dca\u0dc0\u0dd2\u0dba.\n\u0dc3\u0dd4\u0d9c\u0dad\u0daf\u0dcf\u0dc3 \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba\u0dda \u0db4\u0dd9\u0dbb\u0dda\u0daf\u0dcf \u0db4\u0dd0\u0dc0\u0dd0\u0dad\u0dd2 \u0db8\u0dda \u0dad\u0dbb\u0d9c\u0dba\u0dda \u0db4\u0dc5\u0db8\u0dd4\u0db7\u0dcf\u0d9c\u0dba \u0db1\u0dd2\u0db8\u0dcf\u0dc0\u0db1\u0dc0\u0dd2\u0da7 \u0dbd\u0d9a\u0dd4\u0dab\u0dd4 28-7\u0d9a\u0dd2\u0db1\u0dca \u0db4\u0dd9\u0dbb\u0db8\u0dd4\u0dab \u0d9c\u0dad\u0dca \u0dc3\u0dcf\u0db1\u0dca\u0dad \u0da2\u0ddd\u0dc1\u0db4\u0dca \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd \u0dad\u0dbb\u0d9c\u0dba \u0db4\u0dd4\u0dbb\u0dcf \u0d9c\u0ddd\u0dbd\u0dca 5\u0d9a\u0dca \u0dc3\u0dc4 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8\u0dca 2\u0d9a\u0dca \u0dc0\u0dcf\u0dbb\u0dca\u0dad\u0dcf \u0d9a\u0dd2\u0dbb\u0dd3\u0db8\u0da7 \u0dc3\u0db8\u0dad\u0dca\u0dc0\u0dd6 \u0d85\u0dad\u0dbb \u0db8\u0dbd\u0dd2\u0dba\u0daf\u0dda\u0dc0 \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd\u0da7 \u0dbb\u0dd0\u0dc3\u0dca \u0d9a\u0dd2\u0dbb\u0dd3\u0db8\u0da7 \u0dc4\u0dd0\u0d9a\u0dd2\u0dc0\u0dd6\u0dba\u0dda \u0d9c\u0ddd\u0dbd\u0dba\u0d9a\u0dca \u0dc3\u0dc4 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8\u0dca \u0daf\u0dd9\u0d9a\u0d9a\u0dca \u0db4\u0db8\u0dab\u0dd2\n\u0dad\u0dbb\u0d9c\u0dba\u0dda \u0dc3\u0dd2\u0dc0\u0dd4\u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3 \u0d8b\u0daf\u0dd3\u0dc2 \u0db4\u0dd9\u0dbb\u0dda\u0dbb\u0dcf \u0dad\u0dd0\u0db6\u0dd6 \u0d85\u0db1\u0d9c\u0dd2 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8\u0d9a\u0dca \u0d9c\u0ddd\u0dbd\u0dba\u0d9a\u0dca \u0db6\u0dc0\u0da7 \u0db4\u0dad\u0dca \u0d9a\u0dc5 \u0dc3\u0d82\u0dad\u0dd6\u0dc2\u0dca \u0d85\u0dbd\u0dca\u0d9c\u0db8 \u0dc3\u0dcf\u0db1\u0dca\u0dad \u0da2\u0ddd\u0dc1\u0db4\u0dca \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd \u0dbd\u0d9a\u0dd4\u0dab\u0dd4 7-0\u0d9a\u0dd2\u0db1\u0dca \u0d89\u0daf\u0dd2\u0dbb\u0dd2\u0dba\u0da7 \u0d9c\u0dd9\u0db1 \u0d9c\u0dd2\u0dba \u0d85\u0dad\u0dbb 13 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3 \u0db8\u0dbd\u0dd2\u0dba\u0daf\u0dda\u0dc0 \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd\u0dda \u0dc3\u0d82\u0da2\u0dd6 \u0dc4\u0dda\u0dbb\u0dad\u0dca \u0dad\u0dd0\u0db6\u0dd6 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8\u0d9a\u0dca \u0d9c\u0ddd\u0dbd\u0dba\u0d9a\u0dca \u0db6\u0dc0\u0da7 \u0db4\u0dad\u0dca \u0d9a\u0dc5 \u0d89\u0dc2\u0dcf\u0dbb \u0dc4\u0dda\u0dbb\u0dad\u0dca \u0dbd\u0d9a\u0dd4\u0dab\u0dd4 \u0dc3\u0d82\u0d9b\u0dca\u200d\u0dba\u0dcf\u0dc0 7-7\u0d9a\u0dca \u0dbd\u0dd9\u0dc3 \u0dc3\u0db8\u0d9a\u0dc5\u0dda\u0dba.\n\u0d85\u0db1\u0dad\u0dd4\u0dbb\u0dd4\u0dc0 \u0d8a\u0da7 \u0db8\u0dd2\u0db1\u0dd2\u0dad\u0dca\u0dad\u0dd4 7\u0d9a\u0da7 \u0db4\u0dc3\u0dd4\u0dc0 \u0da2\u0ddd\u0db1\u0dca \u0d9c\u0db1\u0dda\u0d9c\u0ddc\u0da9 \u0dc0\u0dd2\u0dc1\u0dd2\u0dc2\u0dca\u0da7 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8\u0d9a\u0dca \u0dad\u0db6\u0db8\u0dd2\u0db1\u0dca \u0dc3\u0dcf\u0db1\u0dca\u0dad \u0da2\u0ddd\u0dc1\u0db4\u0dca \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd\u0da7 \u0dbd\u0d9a\u0dd4\u0dab\u0dd4 14-7\u0d9a\u0dca \u0dbd\u0dd9\u0dc3 \u0db4\u0dd9\u0dbb\u0db8\u0dd4\u0dab \u0d9c\u0dd9\u0db1\u0daf\u0dd3\u0db8\u0da7 \u0dc3\u0db8\u0dad\u0dca\u0dc0\u0dd6\u0dba\u0dda \u0d91\u0dba \u0d85\u0dbd\u0dca\u0d9c\u0db8 \u0dc0\u0dd2\u0dc3\u0dd2\u0db1\u0dca \u0d9c\u0ddd\u0dbd\u0dba\u0d9a\u0dca \u0db6\u0dc0\u0da7 \u0db4\u0dad\u0dca \u0d9a\u0dd2\u0dbb\u0dd3\u0db8\u0dd9\u0db1\u0dd2. \u0dc3\u0dcf\u0db1\u0dca\u0dad \u0da2\u0ddd\u0dc1\u0db4\u0dca \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd\u0dda \u0dc3\u0dd4\u0db4\u0dd2\u0dbb\u0dd2 \u0d9a\u0dca\u200d\u0dbb\u0dd3\u0da9\u0d9a \u0d9c\u0dd0\u0db8\u0dd4\u0dab\u0dd4 \u0da0\u0dda\u0dad\u0dd2\u0dba 32 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3 \u0dad\u0dd0\u0db6\u0dd6 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8\u0dad\u0dca, \u0db4\u0dc5\u0db8\u0dd4 \u0db7\u0dcf\u0d9c\u0dba \u0db1\u0dd2\u0db8\u0dcf\u0dc0\u0dd3\u0db8\u0da7 \u0db8\u0ddc\u0dc4\u0ddc\u0dad\u0d9a\u0da7 \u0db4\u0dd9\u0dbb \u0d89\u0db8\u0dda\u0dc2\u0dca \u0db0\u0db1\u0d82\u0da2\u0dba \u0dad\u0dd0\u0db6\u0dd6 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8\u0dad\u0dca \u0d9c\u0ddd\u0dbd \u0db6\u0dc0\u0da7 \u0db4\u0dad\u0dca \u0d9a\u0dc5 \u0d85\u0dbd\u0dca\u0d9c\u0db8 \u0dc3\u0dcf\u0db1\u0dca\u0dad \u0da2\u0ddd\u0dc1\u0db4\u0dca \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd \u0dbd\u0d9a\u0dd4\u0dab\u0dd4 28-7\u0d9a\u0dd2\u0db1\u0dca \u0d89\u0daf\u0dd2\u0dbb\u0dd2\u0dba\u0da7 \u0d9c\u0dd9\u0db1 \u0d9c\u0dd2\u0dba\u0dda \u0db4\u0dca\u200d\u0dbb\u0dad\u0dd2\u0dc0\u0dcf\u0daf\u0dd3 \u0db4\u0dd2\u0dbd \u0daf\u0dd0\u0da9\u0dd2 \u0db4\u0dd3\u0da9\u0db1\u0dba\u0d9a\u0da7 \u0dc4\u0dc3\u0dd4 \u0d9a\u0dbb\u0db8\u0dd2\u0db1\u0dd2.\n\u0daf\u0dd9\u0dc0\u0dd0\u0db1\u0dd2 \u0db7\u0dcf\u0d9c\u0dba\u0dda\u0daf\u0dd3 \u0dc3\u0dd2\u0dba \u0daf\u0dd9\u0dc0\u0dd0\u0db1\u0dd2 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8 \u0dad\u0dd0\u0db6\u0dd3\u0db8\u0da7 \u0da2\u0ddd\u0db1\u0dca \u0d9c\u0db1\u0dda\u0d9c\u0ddc\u0da9 \u0dc3\u0db8\u0dad\u0dca\u0dc0\u0dd3\u0db8\u0dd9\u0db1\u0dca \u0dc3\u0dcf\u0db1\u0dca\u0dad \u0da2\u0ddd\u0dc1\u0db4\u0dca \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd\u0dda \u0dbd\u0d9a\u0dd4\u0dab\u0dd4 \u0dc3\u0d82\u0d9b\u0dca\u200d\u0dba\u0dcf\u0dc0 33\u0d9a\u0dca \u0dbd\u0dd9\u0dc3 \u0d89\u0dc4\u0dc5 \u0d9c\u0dd2\u0dba\u0dda\u0dba. \u0d91\u0dba \u0d9c\u0ddd\u0dbd\u0dba\u0d9a\u0dca \u0db6\u0dc0\u0da7 \u0db4\u0dad\u0dca \u0d9a\u0dd2\u0dbb\u0dd3\u0db8\u0da7 \u0d85\u0dbd\u0dca\u0d9c\u0db8 \u0d85\u0dc3\u0db8\u0dad\u0dca\u0dc0\u0dd6\u0dc0\u0dad\u0dca \u0d8a\u0da7 \u0db8\u0dd2\u0db1\u0dd2\u0dad\u0dca\u0dad\u0dd4 \u0d9a\u0dd2\u0dc4\u0dd2\u0db4\u0dba\u0d9a\u0da7 \u0db4\u0dc3\u0dd4\u0dc0 \u0db1\u0dd9\u0dc4\u0dcf\u0db1\u0dca \u0db4\u0dd9\u0dbb\u0dda\u0dbb\u0dcf \u0dad\u0dd0\u0db6\u0dd6 \u0d85\u0db1\u0d9c\u0dd2 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8 \u0d9c\u0ddd\u0dbd\u0dba\u0d9a\u0dca \u0db6\u0dc0\u0da7 \u0db4\u0dad\u0dca \u0d9a\u0dbb\u0db8\u0dd2\u0db1\u0dca \u0dc3\u0dd2\u0dba \u0d9a\u0dab\u0dca\u0da9\u0dcf\u0dba\u0db8\u0dda \u0dbd\u0d9a\u0dd4\u0dab\u0dd4 \u0dc3\u0d82\u0d9b\u0dca\u200d\u0dba\u0dcf\u0dc0 40 \u0daf\u0d9a\u0dca\u0dc0\u0dcf \u0d89\u0dc4\u0dc5 \u0daf\u0dd0\u0db8\u0dd3\u0db8\u0da7 \u0d85\u0dbd\u0dca\u0d9c\u0db8 \u0dc3\u0db8\u0dad\u0dca\u0dc0\u0dd2\u0dba. \u0dc3\u0dcf\u0db1\u0dca\u0dad \u0da2\u0ddd\u0dc1\u0db4\u0dca \u0db4\u0dd2\u0dbd\u0dda \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0dc4\u0db8\u0dd4\u0dc0\u0dda \u0daf\u0dd0\u0da9\u0dd2 \u0db4\u0dd3\u0da9\u0db1\u0dba\u0d9a\u0da7 \u0dc4\u0dc3\u0dd4\u0dc0\u0dd3 \u0dc3\u0dd2\u0da7\u0dd2 \u0db8\u0dbd\u0dd2\u0dba\u0daf\u0dda\u0dc0 \u0db4\u0dd2\u0dbd \u0d89\u0db1\u0dca \u0d9c\u0ddc\u0da9\u0d9c\u0dad\u0dca \u0dc3\u0d82\u0da2\u0dd6 \u0dc4\u0dda\u0dbb\u0dad\u0dca \u0dc3\u0dd2\u0dba \u0daf\u0dd9\u0dc0\u0dd0\u0db1\u0dd2 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8 \u0dad\u0dd0\u0db6\u0dd3\u0db8\u0da7 \u0dc3\u0db8\u0dad\u0dca\u0dc0\u0dd6 \u0d85\u0dad\u0dbb \u0d8a\u0da7 \u0db8\u0ddc\u0dc4\u0ddc\u0dad\u0d9a\u0da7 \u0db4\u0dc3\u0dd4\u0dc0 \u0da9\u0dd2\u0dbd\u0dca\u0dc2\u0dcf\u0db1\u0dca \u0d85\u0dad\u0db4\u0dad\u0dca\u0dad\u0dd4 \u0daf \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8\u0d9a\u0dca \u0dad\u0dd0\u0db6\u0dd3\u0db8\u0dd9\u0db1\u0dca \u0db8\u0dbd\u0dd2\u0dba\u0daf\u0dda\u0dc0 \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd\u0dda \u0dbd\u0d9a\u0dd4\u0dab\u0dd4 \u0dc3\u0d82\u0d9b\u0dca\u200d\u0dba\u0dcf\u0dc0 17 \u0daf\u0d9a\u0dca\u0dc0\u0dcf \u0d89\u0dc4\u0dc5 \u0d9c\u0dd2\u0dba\u0dda\u0dba. \u0db8\u0dda \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8\u0dca 2\u0db8 \u0d9c\u0ddd\u0dbd \u0db6\u0dc0\u0da7 \u0db4\u0dad\u0dca \u0d9a\u0dd2\u0dbb\u0dd3\u0db8\u0da7 \u0d89\u0dc2\u0dcf\u0dbb \u0dc4\u0dda\u0dbb\u0dad\u0dca \u0dc3\u0db8\u0dad\u0dca\u0dc0\u0dd6\u0dba\u0dda \u0db1\u0dd0\u0dad. \u0dc3\u0dcf\u0db1\u0dca\u0dad \u0da2\u0ddd\u0dc1\u0db4\u0dca \u0dc0\u0dd2\u0daf\u0dd4\u0dc4\u0dbd\u0dca \u0db4\u0dd2\u0dbd\u0dda \u0da2\u0dba\u0d9c\u0dca\u200d\u0dbb\u0dc4\u0dab\u0dba \u0dad\u0dc4\u0dc0\u0dd4\u0dbb\u0dd4 \u0dc0\u0dd6\u0dba\u0dda \u0dad\u0dbb\u0dd2\u0db3\u0dd4 \u0db8\u0db0\u0dd4\u0dbb\u0d82\u0d9c \u0dad\u0dd0\u0db6\u0dd6 \u0d8b\u0dad\u0dca\u0dc3\u0dcf\u0dc4\u0d9a \u0daf\u0dd2\u0db1\u0dd4\u0db8\u0dd9\u0db1\u0dd2.\n"},
{"author(s)": "\u0dc6\u0dc0\u0dd4\u0dc3\u0dca \u0db8\u0ddc\u0dc4\u0ddc\u0db8\u0da9\u0dca", "article": "Monday, \u0da2\u0dd4\u0db1\u0dd2 18, 2018 - 01:00\u0dc6\u0dc0\u0dd4\u0dc3\u0dca \u0db8\u0ddc\u0dc4\u0ddc\u0db8\u0da9\u0dca\u0d9a\u0dca\u200d\u0dbb\u0dd3\u0da9\u0dcf\u0dbd\u0ddc\u0dc0 \u0dc0\u0dd2\u0dc1\u0dd2\u0dc2\u0dca\u0da7\u0dad\u0db8 \u0db4\u0dcf\u0db4\u0db1\u0dca\u0daf\u0dd4 \u0d9a\u0dca\u200d\u0dbb\u0dd3\u0da9\u0d9a\u0dba\u0dcf \u0dad\u0db8\u0dcf \u0db6\u0dc0 \u0dba\u0dc5\u0dd2\u0dad\u0dca \u0dc3\u0db1\u0dcf\u0dae \u0d9a\u0dc5 \u0db4\u0dd8\u0dad\u0dd4\u0d9c\u0dcf\u0dbd \u0d9a\u0dab\u0dca\u0da9\u0dcf\u0dba\u0db8\u0dda \u0db1\u0dcf\u0dba\u0d9a \u0d9a\u0dca\u200d\u0dbb\u0dd2\u0dc3\u0dca\u0da7\u0dd2\u0dba\u0dcf\u0db1\u0ddd \u0dbb\u0ddc\u0db1\u0dcf\u0dbd\u0dca\u0da9\u0ddd \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0db4\u0dcf\u0db4\u0db1\u0dca\u0daf\u0dd4 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0dc3\u0dca\u0db4\u0dcf\u0da4\u0dca\u0da4\u0dba \u0dc3\u0db8\u0d9c \u0db4\u0dd0\u0dc0\u0dd0\u0dad\u0dd2 \u0db4\u0dc5\u0db8\u0dd4 \u0dad\u0dbb\u0d9c\u0dba\u0dda\u0daf\u0dd3\u0db8 \u0dc3\u0dd4\u0db4\u0dd2\u0dbb\u0dd2 \u0d9c\u0ddd\u0dbd \u0dad\u0dca\u200d\u0dbb\u0dd2\u0dad\u0dca\u0dc0\u0dba\u0d9a\u0dca \u0dc0\u0dcf\u0dbb\u0dca\u0dad\u0dcf \u0d9a\u0dbb\u0db8\u0dd2\u0db1\u0dca \u0dc3\u0dd2\u0dba \u0d9a\u0dab\u0dca\u0da9\u0dcf\u0dba\u0db8 \u0db4\u0dbb\u0dcf\u0da2\u0dba\u0dd9\u0db1\u0dca \u0db6\u0dda\u0dbb\u0dcf\u0d9c\u0dad\u0dca\u0dad\u0dda\u0dba.\n\u0dbb\u0dd4\u0dc3\u0dd2\u0dba\u0dcf\u0dc0\u0dda \u0dc3\u0ddc\u0da0\u0dd3 \u0dc4\u0dd3 \u0dc6\u0dd2\u0dc3\u0dca\u0da7\u0dca \u0d94\u0dbd\u0dd2\u0db8\u0dca\u0db4\u0dd2\u0d9a\u0dca \u0dc3\u0dca\u0da7\u0dda\u0da9\u0dd2\u0dba\u0db8\u0dca \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba\u0dda \u0db1\u0dbb\u0db9\u0db1\u0dca\u0db1\u0db1\u0dca 43,866\u0d9a \u0db8\u0dc4\u0dcf \u0db4\u0dd2\u0dbb\u0dd2\u0dc3\u0d9a\u0dca \u0dc3\u0dcf\u0d9a\u0dca\u0dc2\u0dd2\u0d9a\u0dbb\u0dd4\u0dc0\u0db1\u0dca \u0db6\u0dc0\u0da7 \u0db4\u0dad\u0dca \u0d9a\u0dbb\u0db8\u0dd2\u0db1\u0dca \u0db8\u0dda \u0dc0\u0dd2\u0dc1\u0dd2\u0dc2\u0dca\u0da7 \u0d9a\u0dca\u200d\u0dbb\u0dd3\u0da9\u0d9a\u0dba\u0dcf \u0dad\u0dbb\u0d9c\u0dba \u0d9c\u0ddd\u0dbd 3-3\u0d9a\u0dca \u0dbd\u0dd9\u0dc3 \u0da2\u0dba\u0db4\u0dbb\u0dcf\u0da2\u0dba\u0dd9\u0db1\u0dca \u0db6\u0dda\u0dbb\u0dcf\u0d9c\u0dad\u0dca\u0dad\u0dda \u0dad\u0dbb\u0d9c\u0dba \u0db1\u0dd2\u0db8\u0dcf\u0dc0\u0dd3\u0db8\u0da7 \u0db8\u0dd2\u0db1\u0dd2\u0dad\u0dca\u0dad\u0dd4 \u0daf\u0dd9\u0d9a\u0d9a\u0dca \u0d89\u0dad\u0dd2\u0dbb\u0dd2\u0dc0 \u0dad\u0dd2\u0db6\u0dd2\u0dba\u0daf\u0dd3 \u0d85\u0daf\u0dc4\u0dcf\u0d9c\u0dad \u0db1\u0ddc\u0dc4\u0dd0\u0d9a\u0dd2 \u0db1\u0dd2\u0daf\u0dc4\u0dc3\u0dca \u0db4\u0dc4\u0dbb\u0dd2\u0db1\u0dca \u0dc0\u0dcf\u0dbb\u0dca\u0dad\u0dcf \u0d9a\u0dc5 \u0d9c\u0ddd\u0dbd\u0dba\u0dad\u0dca \u0dc3\u0db8\u0d9c\u0dd2\u0db1\u0dd2.\n\u0dbb\u0dd2\u0dba\u0dbd\u0dca \u0db8\u0dd0\u0da9\u0dca\u0dbb\u0dd2\u0da9\u0dca \u0d9a\u0dab\u0dca\u0da9\u0dcf\u0dba\u0db8 \u0db1\u0dd2\u0dba\u0ddd\u0da2\u0db1\u0dba \u0d9a\u0dbb\u0db1 \u0db8\u0dda \u0dc3\u0dd4\u0db4\u0dd2\u0dbb\u0dd2 \u0d9a\u0dca\u200d\u0dbb\u0dd3\u0da9\u0d9a\u0dba\u0dcf \u0dba\u0dcf\u0dbb 25\u0d9a \u0daf\u0dd4\u0dbb\u0dd2\u0db1\u0dca \u0dc3\u0dd2\u0da7 \u0d91\u0dbd\u0dca\u0dbd \u0d9a\u0dc5 \u0db8\u0dda \u0dc0\u0dd2\u0dc1\u0dd2\u0dc2\u0dca\u0da7 \u0db4\u0dc4\u0dbb\u0da7 \u0db4\u0dd9\u0dbb \u0d9c\u0ddd\u0dbd 3-2\u0d9a\u0dd2\u0db1\u0dca \u0dad\u0dbb\u0d9c\u0dba\u0dda \u0db4\u0dd9\u0dbb\u0db8\u0dd4\u0dab \u0d9c\u0dd9\u0db1 \u0dc3\u0dd2\u0da7\u0dd2\u0dba\u0dda \u0dc3\u0dca\u0db4\u0dcf\u0da4\u0dca\u0da4 \u0d9a\u0dab\u0dca\u0da9\u0dcf\u0dba\u0db8\u0dba. \u0dc3\u0dd2\u0dba \u0db1\u0dd2\u0dad\u0dca\u200d\u0dba \u0db4\u0dd4\u0dc4\u0dd4\u0dab\u0dd4\u0d9a\u0dbb\u0dd4 \u0da2\u0dd4\u0dbd\u0dd9\u0db1\u0dca \u0dbd\u0ddc\u0db4\u0dd9\u0da7\u0dd9\u0d9c\u0dd4\u0dba\u0dd2 \u0dad\u0db1\u0dad\u0dd4\u0dbb\u0dd9\u0db1\u0dca \u0db1\u0dd9\u0dbb\u0db4\u0dcf \u0dc4\u0dd0\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0daf\u0dd0\u0da9\u0dd2 \u0db4\u0dc3\u0dd4\u0db6\u0dd1\u0db8\u0d9a\u0da7 \u0db8\u0dd4\u0dc4\u0dd4\u0dab \u0db4\u0dcf \u0dc3\u0dd2\u0da7\u0dd2\u0dba\u0dad\u0dca \u0dc3\u0dca\u0db4\u0dcf\u0da4\u0dca\u0da4 \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0dad\u0dbb\u0d9c\u0dba \u0db4\u0dd4\u0dbb\u0dcf \u0db4\u0dd8\u0dad\u0dd4\u0d9c\u0dcf\u0dbd\u0dba\u0da7 \u0daf\u0dd0\u0da9\u0dd2 \u0dc3\u0da7\u0db1\u0d9a\u0dca \u0daf\u0dd3\u0db8 \u0d9a\u0dd0\u0db4\u0dd3 \u0db4\u0dd9\u0db1\u0dd4\u0dab\u0dd2.\n34 \u0dc4\u0dd0\u0dc0\u0dd2\u0dbb\u0dd2\u0daf\u0dd2 \u0dbb\u0ddc\u0db1\u0dcf\u0dbd\u0dca\u0da9\u0ddd\u0d9c\u0dda \u0db8\u0dda \u0d9c\u0ddd\u0dbd \u0dad\u0dca\u200d\u0dbb\u0dd2\u0dad\u0dca\u0dc0\u0dba \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0dad\u0dbb\u0d9c \u0d89\u0dad\u0dd2\u0dc4\u0dcf\u0dc3\u0dba\u0da7 \u0d91\u0d9a\u0dca\u0dc0\u0dd6\u0dba\u0dda \u0d91\u0dc0\u0dd0\u0db1\u0dd2 \u0daf\u0dc3\u0dca\u0d9a\u0db8\u0d9a\u0dca \u0db4\u0dd1 \u0dc0\u0dba\u0dc3\u0dca\u0d9c\u0dad\u0db8 \u0d9a\u0dca\u200d\u0dbb\u0dd3\u0da9\u0d9a\u0dba\u0dcf \u0dbd\u0dd9\u0dc3\u0dd2\u0db1\u0dd2.\n\u0dad\u0dbb\u0d9c\u0dba\u0dda \u0dc3\u0dd2\u0dc0\u0dd4\u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3 \u0dbd\u0dd0\u0db6\u0dd6 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb\u0d9a\u0dd2\u0db1\u0dca \u0dc3\u0dd2\u0dba \u0db4\u0dc5\u0db8\u0dd4 \u0d9c\u0ddd\u0dbd\u0dba \u0dc0\u0dcf\u0dbb\u0dca\u0dad\u0dcf \u0d9a\u0dc5 \u0dbb\u0ddc\u0db1\u0dcf\u0dbd\u0dca\u0da9\u0ddd \u0d9c\u0ddd\u0dbd 1-0\u0d9a\u0dd2\u0db1\u0dca \u0db4\u0dd8\u0dad\u0dd4\u0d9c\u0dcf\u0dbd \u0db4\u0dd2\u0dbd \u0d89\u0daf\u0dd2\u0dbb\u0dd2\u0dba\u0da7 \u0d9c\u0dd9\u0db1 \u0dba\u0dcf\u0db8\u0dd9\u0db1\u0dca \u0db4\u0dc3\u0dd4\u0dc0 \u0dc3\u0dca\u0db4\u0dcf\u0da4\u0dca\u0da4\u0dba \u0d9c\u0ddd\u0dbd 1-1\u0d9a\u0dd2\u0db1\u0dca \u0dad\u0dbb\u0d9c\u0dba \u0dc3\u0db8\u0d9a\u0dbb\u0d9c\u0dad\u0dca\u0dad\u0dda 24 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3 \u0da9\u0dd2\u0dba\u0dcf\u0d9c\u0ddd \u0d9a\u0ddd\u0dc3\u0dca\u0dad\u0dcf \u0d91\u0dbd\u0dca\u0dbd \u0d9a\u0dc5 \u0d85\u0db1\u0d9c\u0dd2 \u0d9c\u0ddd\u0dbd\u0dba\u0dad\u0dca \u0dc3\u0db8\u0d9c\u0dd2\u0db1\u0dd2. \u0d85\u0db1\u0dad\u0dd4\u0dbb\u0dd4\u0dc0 \u0dad\u0dbb\u0d9c\u0dba\u0dda \u0db4\u0dc5\u0db8\u0dd4\u0db7\u0dcf\u0d9c\u0dba \u0db1\u0dd2\u0db8\u0dcf\u0dc0\u0dd3\u0db8\u0da7 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0d9a\u0da7 \u0db4\u0dd9\u0dbb \u0dc3\u0dd2\u0dba \u0daf\u0dd9\u0dc0\u0dd0\u0db1\u0dd2 \u0d9c\u0ddd\u0dbd\u0dba\u0dad\u0dca \u0dc0\u0dcf\u0dbb\u0dca\u0dad\u0dcf \u0d9a\u0dc5 \u0dbb\u0ddc\u0db1\u0dcf\u0dbd\u0dca\u0da9\u0ddd \u0dc3\u0dd2\u0dba \u0d9a\u0dab\u0dca\u0da9\u0dcf\u0dba\u0db8\u0da7 \u0db1\u0dd0\u0dc0\u0dad\u0dad\u0dca \u0d9c\u0ddd\u0dbd 2-1\u0d9a\u0dd2\u0db1\u0dca \u0db4\u0dd9\u0dbb\u0db8\u0dd4\u0dab \u0d9c\u0dd9\u0db1\u0daf\u0dd3\u0db8\u0da7 \u0dc3\u0db8\u0dad\u0dca\u0dc0\u0dd2\u0dba.\n\u0daf\u0dd9\u0dc0\u0dd0\u0db1\u0dd2 \u0db7\u0dcf\u0d9c\u0dba \u0d86\u0dbb\u0db8\u0dca\u0db7\u0dc0\u0dd3 \u0db8\u0dd2\u0db1\u0dd2\u0dad\u0dca\u0dad\u0dd4 \u0daf\u0dc4\u0dba\u0d9a\u0da7 \u0db4\u0dc3\u0dd4\u0dc0 \u0da9\u0dd2\u0dba\u0dcf\u0d9c\u0ddd \u0d9a\u0ddd\u0dc3\u0dca\u0dad\u0dcf\u0d9c\u0dda \u0daf\u0dd9\u0dc0\u0dd0\u0db1\u0dd2 \u0d9c\u0ddd\u0dbd\u0dba \u0dc0\u0dcf\u0dbb\u0dca\u0dad\u0dcf\u0dc0\u0dd3\u0db8\u0dad\u0dca \u0dc3\u0db8\u0d9c \u0dc3\u0dca\u0db4\u0dcf\u0da4\u0dca\u0da4\u0dba \u0db1\u0dd0\u0dc0\u0dad\u0dad\u0dca \u0d9c\u0ddd\u0dbd 2-2\u0d9a\u0dd2\u0db1\u0dca \u0dad\u0dbb\u0d9c\u0dba \u0dc3\u0db8\u0d9a\u0dbb\u0d9c\u0dad\u0dca \u0d85\u0dad\u0dbb 58 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3 \u0db1\u0dd0\u0da0\u0ddd \u0dc3\u0dca\u0db4\u0dcf\u0da4\u0dca\u0da4\u0dba\u0da7 \u0d9c\u0ddd\u0dbd 3-2\u0d9a\u0dd2\u0db1\u0dca \u0db4\u0dd9\u0dbb\u0db8\u0dd4\u0dab \u0d9c\u0dd9\u0db1\u0daf\u0dd4\u0db1\u0dca\u0db1\u0dda\u0dba. \u0dbb\u0ddc\u0db1\u0dcf\u0dbd\u0dca\u0da9\u0ddd\u0d9c\u0dda \u0dad\u0dd3\u0dbb\u0dab\u0dcf\u0dad\u0dca\u0db8\u0d9a \u0dad\u0dd4\u0db1\u0dca\u0dc0\u0dd0\u0db1\u0dd2 \u0d9c\u0ddd\u0dbd\u0dba \u0dc0\u0dcf\u0dbb\u0dca\u0dad\u0dcf\u0dc0\u0dd6\u0dba\u0dda \u0dc3\u0dca\u0db4\u0dcf\u0da4\u0dca\u0da4\u0dba \u0db4\u0dc3\u0dd4\u0dc0\u0dd6\u0dba\u0dda \u0dad\u0dbb\u0d9c\u0dba\u0dda \u0da2\u0dba\u0d9c\u0dca\u200d\u0dbb\u0dc4\u0dab\u0dba \u0db4\u0dd9\u0db1\u0dd3 \u0db4\u0dd9\u0db1\u0dd3 \u0dc3\u0dd2\u0da7\u0dd2\u0dba\u0daf\u0dd3\u0dba.\n\u0d89\u0dbb\u0dcf\u0db1\u0dba\u0da7 \u0db6\u0ddd\u0db1\u0dc3\u0dca \u0da2\u0dba\u0d9a\u0dca\n\u0d9c\u0ddd\u0dbd \u0dbb\u0dc4\u0dd2\u0dad\u0dc0 \u0da2\u0dba\u0db4\u0dbb\u0dcf\u0da2\u0dba\u0dd9\u0db1\u0dca \u0dad\u0ddc\u0dbb\u0dc0 \u0db1\u0dd2\u0db8\u0dcf\u0dc0\u0dd6 \u0d89\u0dbb\u0dcf\u0db1\u0dba \u0dc3\u0dc4 \u0db8\u0ddc\u0dbb\u0ddc\u0d9a\u0dca\u0d9a\u0ddd\u0dc0 \u0d85\u0dad\u0dbb \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0db4\u0dcf\u0db4\u0db1\u0dca\u0daf\u0dd4 \u0dad\u0dbb\u0d9c\u0dba\u0dda \u0dbd\u0db6\u0dcf\u0daf\u0dd4\u0db1\u0dca \u0d85\u0dad\u0dd2\u0dbb\u0dda\u0d9a \u0d9a\u0dcf\u0dbd\u0dba\u0dda \u0db8\u0ddc\u0dbb\u0ddc\u0d9a\u0dca\u0d9a\u0ddd \u0db4\u0dd2\u0dbd\u0dda \u0d85\u0dc3\u0dd3\u0dc3\u0dca \u0db6\u0ddd\u0dc4\u0dd0\u0da9\u0ddd\u0dc3\u0dca \u0dc4\u0dd2\u0dc3\u0dd2\u0db1\u0dca \u0d91\u0dbd\u0dca\u0dbd \u0d9a\u0dc5 \u0db4\u0dc4\u0dbb\u0dd2\u0db1\u0dca \u0db4\u0db1\u0dca\u0daf\u0dd4\u0dc0 \u0dad\u0db8\u0db1\u0dca\u0d9c\u0dda\u0db8 \u0daf\u0dd0\u0dbd \u0dad\u0dd4\u0dc5\u0da7 \u0db4\u0dad\u0dd2\u0dad\u0dc0\u0dd3\u0db8 \u0db1\u0dd2\u0dc3\u0dcf \u0d9c\u0ddd\u0dbd 1-0\u0d9a \u0db6\u0ddd\u0db1\u0dc3\u0dca \u0da2\u0dba\u0d9a\u0dca \u0dc0\u0dcf\u0dbb\u0dca\u0dad\u0dcf \u0d9a\u0dd2\u0dbb\u0dd2\u0db8\u0da7 \u0d89\u0dbb\u0dcf\u0db1\u0dba \u0dc3\u0db8\u0dad\u0dca\u0dc0\u0dd2\u0dba.\n\u0dc0\u0dc3\u0dbb 1998 \u0daf\u0dd3 \u0db4\u0dca\u200d\u0dbb\u0d82\u0dc1\u0dba\u0dda \u0db4\u0dd0\u0dc0\u0dd0\u0dad\u0dd2 \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0db4\u0dcf\u0db4\u0db1\u0dca\u0daf\u0dd4 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda\u0daf\u0dd3 \u0d85\u0db8\u0dd9\u0dbb\u0dd2\u0d9a\u0dcf\u0dc0 \u0dc4\u0db8\u0dd4\u0dc0\u0dda \u0d9c\u0ddd\u0dbd 2-1\u0d9a \u0da2\u0dba\u0d9a\u0dca \u0dbd\u0dd0\u0db6\u0dd6 \u0d89\u0dbb\u0dcf\u0db1\u0dba \u0daf\u0dc1\u0d9a \u0daf\u0dd9\u0d9a\u0d9a\u0da7 \u0db4\u0dc3\u0dd4\u0dc0 \u0dbd\u0dd0\u0db6\u0dd4 \u0db4\u0dc5\u0db8\u0dd4 \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0db4\u0dcf\u0db4\u0db1\u0dca\u0daf\u0dd4 \u0da2\u0dba \u0db8\u0dd9\u0dba \u0dc0\u0dd2\u0dba.\n\u0dad\u0dbb\u0d9c\u0dba \u0db4\u0dd4\u0dbb\u0dcf \u0d9a\u0dd0\u0db4\u0dd3 \u0db4\u0dd9\u0db1\u0dd9\u0db1 \u0daf\u0dc3\u0dca\u0d9a\u0db8\u0dca \u0db4\u0dd1 \u0db8\u0ddc\u0dbb\u0ddc\u0d9a\u0dca\u0d9a\u0ddd\u0dc0 \u0db4\u0dc5\u0db8\u0dd4\u0db7\u0dcf\u0d9c\u0dba\u0dda\u0daf\u0dd3 \u0d9c\u0ddd\u0dbd\u0dba\u0d9a\u0dca \u0dbb\u0dd0\u0dc3\u0dca \u0d9a\u0dd2\u0dbb\u0dd3\u0db8\u0da7 \u0d85\u0dc0\u0dc3\u0dca\u0dae\u0dcf \u0d9a\u0dd2\u0dc4\u0dd2\u0db4\u0dba\u0d9a\u0dca\u0db8 \u0dbd\u0dd0\u0db6\u0dd4\u0dab\u0dad\u0dca \u0d89\u0dbb\u0dcf\u0db1 \u0db4\u0dd2\u0dbd\u0dda \u0d9c\u0ddd\u0dbd\u0dca \u0dbb\u0d9a\u0dd2\u0db1\u0dca\u0db1\u0dcf \u0dc0\u0db1 \u0dc4\u0d9a\u0dd3\u0db8\u0dca \u0dc3\u0dd2\u0dba\u0dd0\u0da0\u0dca\u0d9c\u0dda \u0dc3\u0dd4\u0db4\u0dd2\u0dbb\u0dd2 \u0daf\u0dc3\u0dca\u0d9a\u0db8\u0dca \u0db1\u0dd2\u0dc3\u0dcf \u0d92 \u0dc3\u0dd2\u0dba\u0dbd\u0dca\u0dbd \u0db8\u0d9f \u0dc4\u0dd0\u0dbb\u0dd3 \u0d9c\u0dd2\u0dba\u0dda\u0dba.\n\u0db6\u0ddd\u0dc4\u0dd0\u0da9\u0ddd\u0dc3\u0dca\u0d9c\u0dda \u0d85\u0db1\u0db4\u0dda\u0d9a\u0dca\u0dc2\u0dd2\u0dad \u0d9c\u0ddd\u0dbd\u0dba \u0db1\u0dd2\u0dc3\u0dcf \u0dc0\u0dc3\u0dbb 2010 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda\u0daf\u0dd3 \u0da2\u0db4\u0dcf\u0db1\u0dba \u0dc0\u0dd2\u0dc3\u0dd2\u0db1\u0dca \u0d9c\u0ddd\u0dbd 1-0\u0d9a\u0dd2\u0db1\u0dca \u0d9a\u0dd0\u0db8\u0dbb\u0dd4\u0db1\u0dca \u0db4\u0dd2\u0dbd \u0db4\u0dbb\u0dcf\u0da2\u0dba \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0d86\u0dc3\u0dd2\u0dba\u0dcf\u0db1\u0dd4 \u0d9a\u0dab\u0dca\u0da9\u0dcf\u0dba\u0db8\u0d9a\u0dca \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0daf\u0dd3 \u0d85\u0db4\u0dca\u200d\u0dbb\u0dd2\u0d9a\u0dcf\u0db1\u0dd4 \u0d9a\u0dab\u0dca\u0da9\u0dcf\u0dba\u0db8\u0d9a\u0dca \u0db4\u0dbb\u0dcf\u0da2\u0dba\u0da7 \u0db4\u0dad\u0dca\u0d9a\u0dc5 \u0db4\u0dc5\u0db8\u0dd4 \u0d85\u0dc0\u0dc3\u0dca\u0dae\u0dcf\u0dc0 \u0dbd\u0dd9\u0dc3 \u0db8\u0dda \u0dad\u0dbb\u0d9c\u0dba \u0dc0\u0dcf\u0dbb\u0dca\u0dad\u0dcf\u0db4\u0ddc\u0dad\u0da7 \u0d91\u0d9a\u0dca\u0dc0\u0dd2\u0dba.\n\u0d85\u0dc0\u0dc3\u0db1\u0dca \u0db8\u0ddc\u0dc4\u0ddc\u0dad\u0dda \u0d8b\u0dbb\u0dd4\u0d9c\u0dd4\u0dc0\u0dda \u0db4\u0dd2\u0dbd\u0da7 \u0da2\u0dba\n\u0dad\u0dbb\u0d9c\u0dba \u0db1\u0dd2\u0db8\u0dcf\u0dc0\u0dd3\u0db8\u0da7 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0d9a\u0da7 \u0db4\u0dd9\u0dbb \u0da2\u0ddc\u0dc3\u0dca \u0d9c\u0dd2\u0db8\u0dd9\u0db1\u0dca\u0dc3\u0dca \u0dc4\u0dd2\u0dc3\u0dd2\u0db1\u0dca \u0d91\u0dbd\u0dca\u0dbd \u0d9a\u0dc5 \u0dc0\u0dd2\u0dc1\u0dd2\u0dc2\u0dca\u0da7 \u0db4\u0dc4\u0dbb \u0db1\u0dd2\u0dc3\u0dcf \u0d9c\u0ddd\u0dbd 1-0\u0d9a\u0dd2\u0db1\u0dca \u0d8a\u0da2\u0dd2\u0db4\u0dca\u0dad\u0dd4\u0dc0 \u0db4\u0dbb\u0dcf\u0da2\u0dba \u0d9a\u0dc5 \u0d8b\u0dbb\u0dd4\u0d9c\u0dd4\u0dc0\u0dda \u0db4\u0dd2\u0dbd \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0dc3\u0dd2\u0dba \u0db4\u0dc5\u0db8\u0dd4 \u0dad\u0dbb\u0d9c\u0dba\u0dd9\u0db1\u0dca \u0dc0\u0dd2\u0dc3\u0dca\u0db8\u0dd2\u0dad \u0da2\u0dba\u0d9a\u0dca \u0dc0\u0dcf\u0dbb\u0dca\u0dad\u0dcf \u0d9a\u0dd2\u0dbb\u0dd3\u0db8\u0da7 \u0dc3\u0db8\u0dad\u0dca\u0dc0\u0dd2\u0dba.\n\u0d8a\u0da2\u0dd2\u0db4\u0dca\u0dad\u0dd4\u0dc0\u0dda \u0dc0\u0dd2\u0dc1\u0dcf\u0dbd\u0dad\u0db8 \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4\u0dc0 \u0dc3\u0dc4 \u0db8\u0dd9\u0dc0\u0dbb \u0dbb\u0db1\u0dca \u0dc3\u0db4\u0dad\u0dca\u0dad\u0dd4\u0dc0 \u0dc4\u0db9\u0dcf \u0dba\u0db1 \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca\u0d9c\u0dda \u0dbd\u0dd0\u0dba\u0dd2\u0dc3\u0dca\u0dad\u0dd4\u0dc0\u0dda \u0dc3\u0dd2\u0da7\u0dd2\u0db1 \u0db8\u0ddc\u0dc4\u0ddc\u0db8\u0da9\u0dca \u0dc3\u0dcf\u0dbd\u0dcf \u0db8\u0dd3\u0da7 \u0db8\u0dcf\u0dc3 \u0dad\u0dd4\u0db1\u0d9a\u0da7 \u0db4\u0dd9\u0dbb \u0dc3\u0dd2\u0daf\u0dd4\u0d9a\u0dc5 \u0d8b\u0dbb\u0dc4\u0dd2\u0dc3\u0dda \u0dc3\u0dd0\u0dad\u0dca\u0d9a\u0db8 \u0dad\u0dc0\u0db8 \u0dc3\u0dd4\u0dc0\u0dc0\u0dd3 \u0db1\u0ddc\u0db8\u0dd0\u0dad\u0dd2 \u0db1\u0dd2\u0dc3\u0dcf \u0db8\u0dda \u0dad\u0dbb\u0d9c\u0dba\u0da7 \u0d9a\u0dca\u200d\u0dbb\u0dd3\u0da9\u0dcf \u0db1\u0ddc\u0d9a\u0dc5\u0dda\u0dba.\n\u0d91\u0dc3\u0dda \u0dc0\u0dd4\u0dc0\u0dad\u0dca \u0db8\u0dd4\u0dbd\u0dd4 \u0dad\u0dbb\u0d9c\u0dba\u0dda\u0daf\u0dd3\u0db8 \u0d8b\u0dbb\u0dd4\u0d9c\u0dd4\u0dc0\u0dda \u0db4\u0dd2\u0dbd\u0da7 \u0daf\u0dd0\u0da9\u0dd2 \u0d85\u0db7\u0dd2\u0dba\u0ddd\u0d9c\u0dba\u0d9a\u0dca \u0d91\u0dbd\u0dca\u0dbd \u0d9a\u0dc5 \u0d8a\u0da2\u0dd2\u0db4\u0dca\u0dad\u0dd4\u0dc0 \u0d85\u0dc0\u0dc3\u0db1\u0dca \u0db8\u0ddc\u0dc4\u0ddc\u0dad \u0daf\u0d9a\u0dca\u0dc0\u0dcf\u0db8 \u0dad\u0dbb\u0d9c\u0dba\u0dda \u0dbb\u0dd0\u0db3\u0dd3 \u0dc3\u0dd2\u0da7\u0dd3\u0db8 \u0d9a\u0dd0\u0db4\u0dd3 \u0db4\u0dd9\u0db1\u0dd4\u0dab\u0dd2.\n\u00a0\n\u0dc3\u0dcf\u0db1\u0dca\u0dad \u0db4\u0dd3\u0da7\u0dbb\u0dca\u0dc3\u0dca\u0db6\u0dbb\u0dca\u0d9c\u0dca \u0db1\u0dd4\u0dc0\u0dbb \u0d9a\u0dca\u200d\u0dbb\u0dd9\u0dc3\u0dca\u0da7\u0ddc\u0dc0\u0dca\u0dc3\u0dca\u0d9a\u0dd2 \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba\u0dda \u0daf\u0dd3 \u0d9a\u0dca\u200d\u0dbb\u0dd3\u0da9\u0dcf\u0dbd\u0ddd\u0dbd\u0dd3\u0db1\u0dca 62,548\u0d9a \u0da2\u0db1\u0d9a\u0dcf\u0dba\u0d9a\u0dca \u0db8\u0dd0\u0daf \u0db4\u0dd0\u0dc0\u0dd0\u0dad\u0dd2 \u0db8\u0dda \u0dad\u0dbb\u0d9c\u0dba\u0dda \u0dc0\u0dd0\u0da9\u0dd2 \u0dc0\u0dcf\u0dc3\u0dd2\u0dba \u0db8\u0ddc\u0dbb\u0ddc\u0d9a\u0dca\u0d9a\u0ddd \u0db4\u0dd2\u0dbd\u0da7 \u0dc4\u0dd2\u0db8\u0dd2\u0dc0\u0dd3 \u0dad\u0dd2\u0db6\u0dd4\u0dab\u0dad\u0dca \u0dc0\u0dcf\u0dc3\u0db1\u0dcf\u0dc0 \u0d9a\u0dd0\u0dbb\u0d9a\u0dd9\u0db1\u0dca\u0db1\u0da7 \u0dc0\u0dd4\u0dba\u0dda \u0d89\u0dbb\u0dcf\u0db1 \u0d9a\u0dab\u0dca\u0da9\u0dcf\u0dba\u0db8 \u0d85\u0dad\u0dbb\u0dda\u0dba. \u0d94\u0dc0\u0dd4\u0db1\u0dca \u0dad\u0dbb\u0d9c\u0dba \u0db4\u0dd4\u0dbb\u0dcf \u0db8\u0ddc\u0dbb\u0ddc\u0d9a\u0dca\u0d9a\u0ddd \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0d87\u0daf \u0db6\u0dd0\u0db3 \u0dad\u0db6\u0dcf\u0d9c\u0dad\u0dca \u0d85\u0dad\u0dbb \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0dc0\u0dd4\u0dba\u0dda \u0dad\u0dbb\u0d9c\u0dba \u0da2\u0dba\u0db4\u0dbb\u0dcf\u0da2\u0dba\u0dd9\u0db1\u0dca \u0dad\u0ddc\u0dbb\u0dc0 \u0db1\u0dd2\u0db8\u0dcf\u0d9a\u0dbb\u0d9c\u0dd0\u0db1\u0dd3\u0db8\u0da7\u0dba.\n\u0db8\u0dd9\u0dc3\u0dd3\u0da7 \u0db8\u0d9f \u0dc4\u0dd0\u0dbb\u0dd4\u0dab\u0dd4 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb\u0dd9\u0db1\u0dca \u0d86\u0da2\u0dd9\u0db1\u0dca\u0da7\u0dd2\u0db1\u0dcf - \u0d85\u0dba\u0dd2\u0dc3\u0dca\u0dbd\u0db1\u0dca\u0dad \u0dad\u0dbb\u0d9c\u0dba \u0dc3\u0db8 \u0dc0\u0dd9\u0dba\u0dd2\n\u0daf\u0dc4\u0dc3\u0d9a\u0dca \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0dad\u0dd0\u0db6\u0dd6 \u0d86\u0da2\u0dd9\u0db1\u0dca\u0da7\u0dd2\u0db1\u0dcf\u0dc0\u0dda \u0dc3\u0dd4\u0db4\u0dd2\u0dbb\u0dd2 \u0d9a\u0dca\u200d\u0dbb\u0dd3\u0da9\u0d9a \u0dbd\u0dba\u0db1\u0dbd\u0dca \u0db8\u0dd9\u0dc3\u0dd3\u0da7 \u0db4\u0dc4\u0dc3\u0dd4 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb\u0d9a\u0dca \u0db8\u0d9f \u0dc4\u0dd0\u0dbb\u0dd3 \u0dba\u0dcf\u0db8 \u0db1\u0dd2\u0dc3\u0dcf \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0db4\u0dcf\u0db4\u0db1\u0dca\u0daf\u0dd4 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0d86\u0da2\u0dd9\u0db1\u0dca\u0da7\u0dd2\u0db1\u0dcf\u0dc0 \u0dc3\u0dc4 \u0d85\u0dba\u0dd2\u0dc3\u0dca\u0dbd\u0db1\u0dca\u0dad\u0dba \u0d85\u0dad\u0dbb \u0db4\u0dd0\u0dc0\u0dd0\u0dad\u0dd2 \u0dad\u0dbb\u0d9c\u0dba \u0d9c\u0ddd\u0dbd\u0dca 1-1\u0d9a\u0dca \u0dbd\u0dd9\u0dc3 \u0da2\u0dba\u0db4\u0dbb\u0dcf\u0da2\u0dba\u0dd9\u0db1\u0dca \u0dad\u0ddc\u0dbb\u0dc0 \u0db1\u0dd2\u0db8\u0dcf\u0dc0\u0da7 \u0db4\u0dad\u0dca\u0dc0\u0dd2\u0dba.\n\u0dad\u0dbb\u0d9c\u0dba\u0dda 64 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3 \u0dbd\u0dd0\u0db6\u0dd4\u0dab\u0dd4 \u0d91\u0db8 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb \u0db8\u0dd9\u0dc3\u0dd3 \u0dc0\u0dd0\u0db1\u0dd2 \u0dc3\u0dd4\u0db4\u0dd2\u0dbb\u0dd2 \u0d9a\u0dca\u200d\u0dbb\u0dd3\u0da9\u0d9a\u0dba\u0d9a\u0dd4\u0da7 \u0d9a\u0dd2\u0dc3\u0dd2\u0dc3\u0dda\u0dad\u0dca\u0db8 \u0d85\u0db4\u0dc4\u0dc3\u0dd4 \u0d89\u0dbd\u0d9a\u0dca\u0d9a\u0dba\u0d9a\u0dca \u0db1\u0ddc\u0dc0\u0db1 \u0db6\u0dc0 \u0db8\u0ddc\u0dc3\u0dca\u0d9a\u0dc0\u0dca \u0db1\u0dd4\u0dc0\u0dbb \u0d94\u0d9a\u0dca\u0da7\u0dca\u200d\u0dbb\u0dd2\u0da7\u0dd3 \u0d85\u0dbb\u0dd3\u0db1\u0dcf \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba\u0da7 \u0dbb\u0dd0\u0dc3\u0dca\u0dc0 \u0dc3\u0dd2\u0da7\u0dd2 44,190\u0d9a \u0d9a\u0dca\u200d\u0dbb\u0dd3\u0da9\u0dcf\u0dbd\u0ddd\u0dbd\u0dd3\u0db1\u0dca \u0db4\u0dd2\u0dbb\u0dd2\u0dc3\u0d9a\u0dca \u0dc4\u0ddc\u0db3\u0dd2\u0db1\u0dca\u0db8 \u0daf\u0dd0\u0db1 \u0dc3\u0dd2\u0da7\u0dd2\u0dba\u0dad\u0dca \u0dc3\u0dd2\u0dba\u0dbd\u0dd4\u0daf\u0dd9\u0db1\u0dcf\u0d9c\u0dda \u0db1\u0dc5\u0dbd\u0dca\u0dad\u0dbd \u0dbb\u0dd0\u0dc5\u0dd2 \u0d9c\u0db1\u0dca\u0dc0\u0db8\u0dd2\u0db1\u0dca \u0db8\u0dd9\u0dc3\u0dd3\u0da7 \u0d91\u0dba \u0dc0\u0dd0\u0dbb\u0dd0\u0daf\u0dd3 \u0d9c\u0dd2\u0dba\u0dda \u0d85\u0dba\u0dd2\u0dc3\u0dca\u0dbd\u0db1\u0dca\u0dad\u0dba\u0dda \u0d9c\u0ddd\u0dbd\u0dca \u0dbb\u0d9a\u0dd2\u0db1\u0dca\u0db1\u0dcf \u0dc0\u0db1 \u0dc4\u0dd0\u0db1\u0dca\u0dc3\u0dca \u0dc4\u0ddd\u0dbd\u0dca\u0da9\u0ddc\u0dbb\u0dca\u0dc3\u0ddc\u0db1\u0dca \u0dc3\u0dcf\u0dbb\u0dca\u0dae\u0d9a\u0dc0 \u0db4\u0dd2\u0da7\u0dad\u0da7 \u0dad\u0da7\u0dca\u0da7\u0dd4 \u0d9a\u0dd2\u0dbb\u0dd3\u0db8 \u0db1\u0dd2\u0dc3\u0dcf\u0dba. \u0d92 \u0dc0\u0db1\u0dc0\u0dd2\u0da7 \u0daf\u0dd9\u0db4\u0dd2\u0dbd\u0db8 \u0d9c\u0ddd\u0dbd 1-1\u0d9a\u0dca \u0dbd\u0dd9\u0dc3 \u0dc3\u0db8 \u0dad\u0dad\u0dca\u0dad\u0dca\u0dc0\u0dba\u0dda \u0db4\u0dc3\u0dd4\u0dc0\u0dd6 \u0d85\u0dad\u0dbb \u0d85\u0db1\u0dad\u0dd4\u0dbb\u0dd4\u0dc0 \u0d9c\u0ddd\u0dbd\u0dba\u0d9a\u0dca \u0dbb\u0dd0\u0dc3\u0dca \u0d9a\u0dd2\u0dbb\u0dd3\u0db8\u0da7 \u0db8\u0dd9\u0dc3\u0dd3\u0da7 \u0dbd\u0dd0\u0db6\u0dd4\u0dab\u0dd4 \u0dad\u0dc0\u0dad\u0dca \u0d85\u0dc0\u0dc3\u0dca\u0dae\u0dcf\u0dc0\u0d9a\u0dd2\u0db1\u0dca \u0db5\u0dbd \u0db1\u0dd9\u0dbd\u0dcf\u0d9c\u0dd0\u0db1\u0dd3\u0db8\u0da7 \u0d94\u0dc4\u0dd4\u0da7 \u0dc4\u0dd0\u0d9a\u0dd2\u0dc0\u0dd6\u0dba\u0dda \u0db1\u0dd0\u0dad.\n\u0dad\u0dbb\u0d9c\u0dba\u0dda 19 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3 \u0d9a\u0dd4\u0db1\u0dca \u0d94\u0d9a\u0dd2\u0dba\u0dd4\u0dbb\u0ddd \u0d91\u0dbd\u0dca\u0dbd \u0d9a\u0dc5 \u0d9c\u0ddd\u0dbd\u0dba\u0dd9\u0db1\u0dca 1-0\u0d9a\u0dd2\u0db1\u0dca \u0db4\u0dd9\u0dbb\u0db8\u0dd4\u0dab \u0d9c\u0dad\u0dca \u0db4\u0dc3\u0dd4\u0d9c\u0dd2\u0dba \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0d85\u0db1\u0dd4\u0dc1\u0dd6\u0dbb\u0dad\u0dcf\u0dc0 \u0daf\u0dd2\u0db1\u0dd6 \u0d86\u0da2\u0dd9\u0db1\u0dca\u0da7\u0dd2\u0db1\u0dcf\u0dc0 \u0db8\u0dd4\u0dbd\u0dca \u0dc0\u0dbb\u0da7 \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0da7 \u0d91\u0d9a\u0dca\u0dc0\u0dd6 \u0d85\u0dba\u0dd2\u0dc3\u0dca\u0dbd\u0db1\u0dca\u0dad\u0dba \u0dc4\u0db8\u0dd4\u0dc0\u0dda \u0db4\u0dc4\u0dc3\u0dd4 \u0da2\u0dba\u0d9a\u0dca \u0dc0\u0dcf\u0dbb\u0dca\u0dad\u0dcf \u0d9a\u0dbb\u0db1\u0dd4 \u0d87\u0dad\u0dd0\u0dba\u0dd2 \u0db4\u0dd9\u0db1\u0dd4\u0dab\u0dd2. \u0d91\u0dc4\u0dd9\u0dad\u0dca \u0d8a\u0da7 \u0db8\u0dd2\u0db1\u0dd2\u0dad\u0dca\u0dad\u0dd44\u0d9a\u0da7 \u0db4\u0dc3\u0dd4\u0dc0 \u0dc6\u0dd2\u0db1\u0dca\u0db6\u0ddc\u0d9c\u0ddc\u0dc3\u0db1\u0dca \u0dc3\u0dd2\u0dba \u0dbb\u0da7\u0dd9\u0dc4\u0dd2 \u0db8\u0d82\u0d9c\u0dbd \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0d9c\u0ddd\u0dbd\u0dba \u0dc0\u0dcf\u0dbb\u0dca\u0dad\u0dcf \u0d9a\u0dbb\u0db8\u0dd2\u0db1\u0dca 1-1\u0d9a\u0dd2\u0db1\u0dca \u0dad\u0dbb\u0d9c\u0dba \u0dc3\u0db8\u0d9a\u0dbb\u0d9c\u0dd0\u0db1\u0dd3\u0db8\u0da7 \u0dc3\u0db8\u0dad\u0dca\u0dc0\u0dd2\u0dba.\n\u0daf\u0dc1\u0d9a \u0daf\u0dd9\u0d9a\u0d9a\u0da7 \u0db4\u0dc3\u0dd4\u0dc0 \u0d9a\u0dca\u200d\u0dbb\u0ddc\u0d92\u0dc2\u0dd2\u0dba\u0dcf\u0dc0\u0da7 \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0dad\u0dbb\u0d9c \u0da2\u0dba\u0d9a\u0dca\n\u0db1\u0dba\u0dd2\u0da2\u0dd3\u0dbb\u0dd2\u0dba\u0dcf\u0db1\u0dd4 \u0d9a\u0dca\u200d\u0dbb\u0dd3\u0da9\u0d9a \u0d94\u0d9c\u0dca\u0dc4\u0dd9\u0db1\u0dda\u0d9a\u0dcf\u0dbb\u0dcf \u0d91\u0da7\u0dda\u0db6\u0ddd \u0dad\u0db8\u0db1\u0dca\u0d9c\u0dda\u0db8 \u0daf\u0dd0\u0dbd \u0dad\u0dd4\u0dc5\u0da7 \u0db4\u0db1\u0dca\u0daf\u0dd4\u0dc0 \u0d91\u0dbd\u0dca\u0dbd \u0d9a\u0dd2\u0dbb\u0dd2\u0db8 \u0db1\u0dd2\u0dc3\u0dcf \u0dad\u0dbb\u0d9c\u0dba\u0dda \u0db4\u0dc5\u0db8\u0dd4\u0db7\u0dcf\u0d9c\u0dba\u0dda\u0daf\u0dd3 \u0d9c\u0ddd\u0dbd 1-0\u0d9a\u0dd2\u0db1\u0dca \u0db4\u0dd9\u0dbb\u0db8\u0dd4\u0dab \u0d9c\u0dad\u0dca \u0d9a\u0dca\u200d\u0dbb\u0ddc\u0d92\u0dc2\u0dd2\u0dba\u0dcf\u0dc0 \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0db4\u0dcf\u0db4\u0db1\u0dca\u0daf\u0dd4 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0db1\u0dba\u0dd2\u0da2\u0dd3\u0dbb\u0dd2\u0dba\u0dcf\u0dc0 \u0dc3\u0db8\u0d9c \u0db4\u0dd0\u0dc0\u0dd0\u0dad\u0dd2 \u0dad\u0dbb\u0d9c\u0dba\u0dd9\u0db1\u0dca \u0d9c\u0ddd\u0dbd 2-0\u0d9a \u0da2\u0dba\u0d9a\u0dca \u0dc0\u0dcf\u0dbb\u0dca\u0dad\u0dcf \u0d9a\u0dd2\u0dbb\u0dd3\u0db8\u0da7 \u0dc3\u0db8\u0dad\u0dca\u0dc0\u0dd2\u0dba.\n\u0dc0\u0dc3\u0dbb 1998 \u0daf\u0dd3 \u0db4\u0dca\u200d\u0dbb\u0d82\u0dc1\u0dba\u0dda \u0db4\u0dd0\u0dc0\u0dd0\u0dad\u0dd2 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0dad\u0dd4\u0db1\u0dca\u0dc0\u0dd0\u0db1\u0dd2 \u0dc3\u0dca\u0dae\u0dcf\u0db1\u0dba \u0d85\u0dad\u0dca\u0d9a\u0dbb\u0d9c\u0dad\u0dca \u0d9a\u0dca\u200d\u0dbb\u0ddc\u0d92\u0dc2\u0dd2\u0dba\u0dcf\u0dc0 \u0dbd\u0dd0\u0db6\u0dd6 \u0db4\u0dc5\u0db8\u0dd4 \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0dad\u0dbb\u0d9c \u0da2\u0dba \u0db8\u0dd9\u0dba \u0dc0\u0dd2\u0dba. \u0db4\u0dc3\u0dd4\u0d9c\u0dd2\u0dba \u0dc0\u0dad\u0dcf\u0dc0\u0dda \u0db6\u0dca\u200d\u0dbb\u0dc3\u0dd3\u0dbd\u0dba\u0dda \u0db4\u0dd0\u0dc0\u0dd0\u0dad\u0dd2 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0daf\u0dd3 \u0d94\u0dc0\u0dd4\u0db1\u0dca \u0db6\u0dca\u200d\u0dbb\u0dc3\u0dd3\u0dbd\u0dba \u0dc4\u0db8\u0dd4\u0dc0\u0dda \u0d9c\u0ddd\u0dbd 3-1\u0d9a \u0db4\u0dbb\u0dcf\u0da2\u0dba\u0da7 \u0db4\u0dad\u0dca\u0dc0\u0dd2\u0dba.\n\u0d91\u0da7\u0dda\u0db6\u0ddd \u0dc0\u0dd2\u0dc3\u0dd2\u0db1\u0dca \u0d9a\u0dca\u200d\u0dbb\u0ddc\u0d92\u0dc2\u0dd2\u0dba\u0dcf\u0dc0\u0da7 \u0d9c\u0ddd\u0dbd\u0dba\u0d9a\u0dca \u0db4\u0dd2\u0dbb\u0dd2\u0db1\u0db8\u0db1\u0dd4 \u0dbd\u0dd0\u0db6\u0dd4\u0dc0\u0dda \u0dad\u0dbb\u0d9c\u0dba\u0dda 32 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3\u0dba. \u0db8\u0ddc\u0da9\u0dca\u0dbb\u0dd2\u0d9a\u0dca \u0dc0\u0dd2\u0dc3\u0dd2\u0db1\u0dca \u0d9a\u0ddd\u0db1\u0dbb\u0dca \u0dc3\u0dca\u0dae\u0dcf\u0db1\u0dba\u0dda \u0dc3\u0dd2\u0da7 \u0d91\u0dbd\u0dca\u0dbd \u0d9a\u0dc5 \u0db4\u0dc4\u0dbb\u0dd2\u0db1\u0dca \u0db4\u0db1\u0dca\u0daf\u0dd4\u0dc0 \u0d9c\u0ddd\u0dbd\u0dca \u0d9a\u0dab\u0dd4\u0dc0 \u0d89\u0daf\u0dd2\u0dbb\u0dd2\u0dba\u0dda \u0db4\u0dad\u0dd2\u0dad\u0dc0\u0dd3\u0db8\u0dad\u0dca \u0dc3\u0db8\u0d9c \u0d9a\u0dca\u200d\u0dbb\u0ddc\u0d92\u0dc2\u0dd2\u0dba\u0dcf\u0db1\u0dd4 \u0d9a\u0dca\u200d\u0dbb\u0dd3\u0da9\u0d9a\u0dba\u0db1\u0dca \u0d91\u0dba \u0daf\u0dd0\u0dbd \u0dad\u0dd4\u0dbd\u0da7 \u0db4\u0dad\u0dd2\u0dad \u0d9a\u0dd2\u0dbb\u0dd2\u0db8 \u0dc0\u0dd0\u0dc5\u0dd0\u0d9a\u0dca\u0dc0\u0dd3\u0db8\u0dda \u0d85\u0dbb\u0db8\u0dd4\u0dab\u0dd2\u0db1\u0dca \u0d91\u0da7\u0dda\u0db6\u0ddd \u0db4\u0db1\u0dca\u0daf\u0dd4\u0dc0 \u0d9c\u0ddd\u0dbd\u0dca \u0dbb\u0d9a\u0dd2\u0db1\u0dca\u0db1\u0dcf \u0dc0\u0dd9\u0dad \u0dba\u0db1 \u0db4\u0dbb\u0dd2\u0daf\u0dd2 \u0dba\u0ddc\u0db8\u0dd4 \u0d9a\u0dc5\u0dad\u0dca \u0d91\u0dba \u0db1\u0dd0\u0dc0\u0dad\u0dd4\u0dab\u0dda \u0daf\u0dd0\u0dbd \u0dad\u0dd4\u0dbd\u0da7 \u0d87\u0daf\u0dd3\u0dba\u0dcf\u0db8\u0dd9\u0db1\u0dca \u0db4\u0dc3\u0dd4\u0dc0\u0dba.\n\u0dad\u0dbb\u0d9c\u0dba\u0dda \u0db4\u0dc5\u0db8\u0dd4\u0db7\u0dcf\u0d9c\u0dba \u0db1\u0dd2\u0db8\u0dcf\u0dc0\u0dd9\u0daf\u0dca\u0daf\u0dd3 \u0d9c\u0ddd\u0dbd 1-0\u0d9a\u0dd2\u0db1\u0dca \u0db4\u0dd9\u0dbb\u0db8\u0dd4\u0dab \u0d9c\u0dad\u0dca \u0d9a\u0dca\u200d\u0dbb\u0ddc\u0d92\u0dc2\u0dd2\u0dba\u0dcf\u0dc0\u0da7 \u0da2\u0dba\u0d9c\u0dca\u200d\u0dbb\u0dc4\u0dab\u0dba \u0dad\u0dc4\u0dc0\u0dd4\u0dbb\u0dd4 \u0dc0\u0dd6\u0dba\u0dda \u0daf\u0dd9\u0dc0\u0dd0\u0db1\u0dd2 \u0db7\u0dcf\u0d9c\u0dba\u0dda 71 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd2 \u0dbd\u0dd0\u0db6\u0dd4\u0dab\u0dd4 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb \u0db8\u0ddc\u0da9\u0dca\u0dbb\u0dd2\u0d9a\u0dca \u0dc0\u0dd2\u0dc3\u0dd2\u0db1\u0dca \u0dc3\u0dcf\u0dbb\u0dca\u0dae\u0d9a\u0dc0 \u0d91\u0dbd\u0dca\u0dbd \u0d9a\u0dbb\u0db1\u0dd4 \u0dbd\u0dd0\u0db6\u0dd3\u0db8 \u0db1\u0dd2\u0dc3\u0dcf\u0dba. \u0d9a\u0dbd\u0dd2\u0db1\u0dd2\u0db1\u0dca\u0d9c\u0dca\u200d\u0dbb\u0dcf\u0da9\u0dca \u0db1\u0dd4\u0dc0\u0dbb \u0d9a\u0dbd\u0dd2\u0db1\u0dd2\u0db1\u0dca\u0d9c\u0dca\u200d\u0dbb\u0dcf\u0da9\u0dca \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba\u0dda \u0d9a\u0dca\u200d\u0dbb\u0dd3\u0da9\u0dcf\u0dbd\u0ddd\u0dbd\u0dd3\u0db1\u0dca 31,136\u0d9a \u0db4\u0dd2\u0dbb\u0dd2\u0dc3\u0d9a\u0dca \u0db8\u0dd0\u0daf \u0db4\u0dd0\u0dc0\u0dd0\u0dad\u0dd2 \u0db8\u0dda \u0dad\u0dbb\u0d9c\u0dba\u0dda \u0db1\u0dba\u0dd2\u0da2\u0dd3\u0dbb\u0dd2\u0dba\u0dcf\u0dc0 \u0dbd\u0dd0\u0db6\u0dd6 \u0db4\u0dbb\u0dcf\u0da2\u0dba \u0d89\u0dad\u0dd2\u0dc4\u0dcf\u0dc3\u0dba \u0d85\u0dbd\u0dd4\u0dad\u0dca \u0d9a\u0dc5 \u0d91\u0d9a\u0d9a\u0dca \u0db6\u0dc0\u0da7 \u0db4\u0dad\u0dca\u0dc0\u0dd2\u0dba.\n\u0d8a\u0da7 \u0db4\u0dd9\u0dbb \u0db4\u0dc3\u0dd4\u0d9c\u0dd2\u0dba \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda\u0daf\u0dd2\u0dad\u0dca \u0d94\u0dc0\u0dd4\u0db1\u0dca \u0d85\u0dc0\u0dc3\u0db1\u0dca 16\u0daf\u0dd9\u0db1\u0dcf\u0d9c\u0dda \u0dad\u0dbb\u0d9c \u0dc0\u0da7\u0dba\u0dda\u0daf\u0dd3 \u0db4\u0dca\u200d\u0dbb\u0d82\u0dc1\u0dba \u0dc4\u0db8\u0dd4\u0dc0\u0dda \u0db4\u0dbb\u0dcf\u0da2\u0dba\u0da7 \u0db4\u0dad\u0dca\u0dc0\u0dd6\u0dba\u0dda \u0db8\u0dd9\u0dc3\u0dda \u0dad\u0db8\u0db1\u0dca\u0d9c\u0dda\u0db8 \u0daf\u0dd0\u0dbd \u0dad\u0dd4\u0dbd\u0da7 \u0db4\u0db1\u0dca\u0daf\u0dd4\u0dc0 \u0db4\u0dad\u0dd2\u0dad \u0d9a\u0dbb\u0d9c\u0dd0\u0db1\u0dd3\u0db8\u0dda \u0d85\u0db7\u0dcf\u0d9c\u0dca\u200d\u0dba \u0dc3\u0db8\u0dca\u0db4\u0db1\u0dca\u0db1 \u0d89\u0dbb\u0dab\u0db8\u0d9a\u0da7 \u0db8\u0dd4\u0dc4\u0dd4\u0dab\u0daf\u0dd3\u0db8\u0dd9\u0db1\u0dd2.\n********************************************************\n\u0d86\u0dbb\u0db8\u0dca\u0db7\u0dba\u0dda \u0dc3\u0dd2\u0da7\u0db8 \u0d8b\u0dbb\u0dd4\u0d9c\u0dd4\u0dc0\u0dda \u0db4\u0dd2\u0dbd\u0dda \u0dc3\u0dd4\u0db4\u0dd2\u0dbb\u0dd2 \u0d9a\u0dca\u200d\u0dbb\u0dd3\u0da9\u0d9a \u0dbd\u0dd4\u0dba\u0dd2\u0dc3\u0dca \u0dc3\u0dd4\u0dc0\u0dcf\u0dbb\u0dd2\u0dc3\u0dca\u0da7 \u0d9c\u0ddd\u0dbd\u0dba\u0d9a\u0dca \u0dbb\u0dd0\u0dc3\u0dca \u0d9a\u0dd2\u0dbb\u0dd3\u0db8\u0da7 \u0dad\u0dd2\u0db6\u0dd6 \u0d85\u0dc0\u0dc3\u0dca\u0dae\u0dcf \u0d9a\u0dd2\u0dc4\u0dd2\u0db4\u0dba\u0d9a\u0dca\u0db8 \u0db8\u0d9f \u0dc4\u0dbb\u0dc0\u0dcf \u0daf\u0dd0\u0db8\u0dd6 \u0d8a\u0da2\u0dd2\u0db4\u0dca\u0dad\u0dd4\u0dc0 \u0d8b\u0db4\u0d9a\u0dca\u200d\u0dbb\u0db8\u0dc1\u0dd3\u0dbd\u0dd3 \u0dad\u0dbb\u0d9c \u0dbb\u0da7\u0dcf\u0dc0\u0d9a \u0db1\u0dd2\u0dbb\u0dad\u0dc0\u0dd3\u0db8 \u0dc0\u0dd2\u0dc1\u0dda\u0dc2\u0dad\u0dca\u0dc0\u0dba\u0d9a\u0dd2. \u0d92 \u0d85\u0db1\u0dd4\u0dc0 \u0dad\u0dbb\u0d9c\u0dba\u0dda \u0db4\u0dc5\u0db8\u0dd4\u0db7\u0dcf\u0d9c\u0dba \u0db1\u0dd2\u0db8\u0dcf\u0dc0\u0da7 \u0db4\u0dad\u0dca\u0dc0\u0dd6\u0dba\u0dda \u0d9a\u0dd2\u0dc3\u0dd2\u0daf\u0dd4 \u0d9c\u0ddd\u0dbd\u0dba\u0d9a\u0dd2\u0db1\u0dca \u0dad\u0ddc\u0dbb\u0dc0\u0dba.\n\u0dba\u0dd9\u0d9a\u0da7\u0dbb\u0dd2\u0db1\u0dca\u0db6\u0dbb\u0dca\u0d9c\u0dca \u0db1\u0dd4\u0dc0\u0dbb \u0dc3\u0dd9\u0db1\u0dca\u0da7\u0dca\u200d\u0dbb\u0dbd\u0dca \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba\u0dda \u0db1\u0dbb\u0db9\u0db1\u0dca\u0db1\u0db1\u0dca 27,015\u0d9a\u0dca \u0db8\u0dd0\u0daf \u0db4\u0dd0\u0dc0\u0dd0\u0dad\u0dd2 \u0db8\u0dda \u0dad\u0dbb\u0d9c\u0dba \u0db8\u0dd9\u0dad\u0dd9\u0d9a\u0dca \u0db8\u0dd9\u0dc0\u0dbb \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0dc0\u0dcf\u0dbb\u0dca\u0dad\u0dcf \u0dc0\u0dd6 \u0d85\u0da9\u0dd4\u0db8 \u0db4\u0dca\u200d\u0dbb\u0dda\u0d9a\u0dca\u0dc2\u0d9a \u0dc3\u0d82\u0d9b\u0dca\u200d\u0dba\u0dcf\u0dc0 \u0db6\u0dc0\u0da7 \u0db4\u0dad\u0dca\u0dc0\u0dd3\u0db8 \u0dc0\u0dd2\u0dc3\u0dca\u0db8\u0dba \u0daf\u0db1\u0dc0\u0db1\u0dca\u0db1\u0d9a\u0dd2. \u0db8\u0dda \u0dad\u0dbb\u0d9c\u0dba\u0dad\u0dca \u0dc3\u0db8\u0d9c \u0d91\u0dad\u0dd9\u0d9a\u0dca \u0db8\u0dd9\u0dad\u0dd9\u0d9a\u0dca \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0db4\u0dcf\u0db4\u0db1\u0dca\u0daf\u0dd4 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda \u0dad\u0dbb\u0d9c 5\u0d9a\u0da7 \u0d9a\u0dca\u200d\u0dbb\u0dd3\u0da9\u0dcf \u0d9a\u0dbb \u0d87\u0dad\u0dd2 \u0d8a\u0da2\u0dd2\u0db4\u0dca\u0dad\u0dd4\u0dc0 \u0db8\u0dd9\u0dad\u0dd9\u0d9a\u0dca \u0d9a\u0dd2\u0dc3\u0dd2\u0daf\u0dd4 \u0da2\u0dba\u0d9c\u0dca\u200d\u0dbb\u0dc4\u0dab\u0dba\u0d9a\u0dca \u0dc0\u0dcf\u0dbb\u0dca\u0dad\u0dcf \u0d9a\u0dd2\u0dbb\u0dd3\u0db8\u0da7 \u0d85\u0dc3\u0db8\u0dad\u0dca\u0dc0\u0dd3 \u0dc3\u0dd2\u0da7\u0dd3.\n\u0db4\u0ddc\u0d9c\u0dca\u0db6\u0dcf \u0db4\u0dca\u200d\u0dbb\u0d82\u0dc1\u0dba\u0da7 \u0da2\u0dba \u0d9c\u0dd9\u0db1\u0dda\n\u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0db4\u0dcf\u0db4\u0db1\u0dca\u0daf\u0dd4 \u0dad\u0dbb\u0d9c \u0d89\u0dad\u0dd2\u0dc4\u0dcf\u0dc3\u0dba\u0dda \u0db4\u0dc5\u0db8\u0dd4\u0dc0\u0dad\u0dcf\u0dc0\u0da7 \u0dc0\u0dd3\u0da9\u0dd2\u0dba\u0ddd \u0db4\u0da7 \u0db1\u0dd2\u0dbb\u0dd3\u0d9a\u0dca\u0dc2\u0dab\u0dba \u0d9a\u0dbb\u0db1 \u0dc3\u0dc4\u0dba \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0dbb\u0dba\u0dcf\u0d9c\u0dda (VAR)\u0d9c\u0dda \u0dc3\u0dc4\u0dba \u0dbd\u0db6\u0dcf\u0d9c\u0db1\u0dd2\u0db8\u0dd2\u0db1\u0dca \u0dad\u0dd3\u0dbb\u0d9a\u0dc0\u0dbb\u0dba\u0dcf \u0db4\u0dd2\u0dbb\u0dd2\u0db1\u0dd0\u0db8\u0dd6 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb\u0dd2\u0db1\u0dca \u0d8b\u0db4\u0dbb\u0dd2\u0db8 \u0db5\u0dbd \u0db1\u0dd9\u0dbd\u0dcf\u0d9c\u0dad\u0dca \u0db4\u0ddd\u0dbd\u0dca \u0db4\u0ddc\u0d9c\u0dca\u0db6\u0dcf \u0d94\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0dc0 \u0dc3\u0db8\u0d9c \u0db4\u0dd0\u0dc0\u0dd0\u0dad\u0dd2 \u0dad\u0dbb\u0d9c\u0dba\u0dd9\u0db1\u0dca \u0db4\u0dca\u200d\u0dbb\u0d82\u0dc1\u0dba\u0da7 \u0d9c\u0ddd\u0dbd 2-1\u0d9a \u0da2\u0dba\u0d9a\u0dca \u0d85\u0dad\u0dca\u0d9a\u0dbb\u0daf\u0dd3\u0db8\u0da7 \u0dc3\u0db8\u0dad\u0dca\u0dc0\u0dd2\u0dba.\n\u0d9a\u0dc3\u0dcf\u0db1\u0dca \u0db1\u0dd4\u0dc0\u0dbb \u0d9a\u0dc3\u0dcf\u0db1\u0dca \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba\u0dda \u0daf\u0dd3 \u0db4\u0dca\u200d\u0dbb\u0dda\u0d9a\u0dca\u0dc2\u0d9a\u0dba\u0db1\u0dca 41,279\u0d9a \u0db4\u0dd2\u0dbb\u0dd2\u0dc3\u0d9a\u0dca \u0db8\u0dd0\u0daf \u0db4\u0dd0\u0dc0\u0dd0\u0dad\u0dd2 \u0db8\u0dda \u0dad\u0dbb\u0d9c\u0dba\u0dda \u0db4\u0dc5\u0db8\u0dd4\u0db7\u0dcf\u0d9c\u0dba\u0dda \u0daf\u0dd9\u0db4\u0dd2\u0dbd\u0db8 \u0d9c\u0ddd\u0dbd \u0dbb\u0dd0\u0dc3\u0dca \u0d9a\u0dd2\u0dbb\u0dd2\u0db8\u0da7 \u0d85\u0dc3\u0db8\u0dad\u0dca\u0dc0\u0dd6\u0dc0\u0dad\u0dca \u0d9a\u0dbb\u0da7 \u0d9a\u0dbb \u0dc3\u0da7\u0db1\u0d9a \u0db1\u0dd2\u0dbb\u0dad\u0dc0\u0dd6 \u0d94\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0dc0\u0dad\u0dca, \u0db4\u0dca\u200d\u0dbb\u0d82\u0dc1\u0dba\u0dad\u0dca \u0da2\u0dba\u0d9c\u0dca\u200d\u0dbb\u0dc4\u0dab\u0dba \u0dc4\u0db9\u0dcf \u0dba\u0daf\u0dca\u0daf\u0dd3 \u0dc3\u0dd2\u0dba\u0dbd\u0dd4 \u0d9c\u0dde\u0dbb\u0dc0\u0dba \u0db4\u0dca\u200d\u0dbb\u0d82\u0dc1\u0dba\u0da7 \u0d9c\u0dd9\u0db1 \u0daf\u0dd4\u0db1\u0dca \u0db4\u0ddc\u0d9c\u0dca\u0db6\u0dcf \u0db8\u0dda \u0dad\u0dd3\u0dbb\u0dab\u0dcf\u0dad\u0dca\u0db8\u0d9a \u0d9c\u0ddd\u0dbd\u0dba \u0dc0\u0dcf\u0dbb\u0dca\u0dad\u0dcf \u0d9a\u0dc5\u0dda \u0dad\u0dbb\u0d9c\u0dba\u0dda 81 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3\u0dba. \u0d94\u0dc4\u0dd4 \u0d91\u0dbd\u0dca\u0dbd \u0d9a\u0dc5 \u0db4\u0dc4\u0dbb\u0dd2\u0db1\u0dca \u0db4\u0db1\u0dca\u0daf\u0dd4\u0dc0 \u0d9c\u0ddd\u0dbd\u0dca \u0d9a\u0dab\u0dd4\u0dc0\u0da7 \u0d85\u0d9f\u0dbd\u0dca \u0d9a\u0dd2\u0dc4\u0dd2\u0db4\u0dba\u0d9a\u0dca \u0d89\u0dad\u0dd2\u0dbb\u0dd2\u0dc0 \u0dad\u0dd2\u0db6\u0dd2\u0dba\u0daf\u0dd3 \u0daf\u0dd0\u0dbd \u0dad\u0dd4\u0dc5\u0da7 \u0db4\u0dad\u0dd2\u0dad \u0dc0\u0dd2\u0dba.\n\u0dad\u0dbb\u0d9c\u0dba\u0dda 58 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3 \u0dbd\u0dd0\u0db6\u0dd6 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb\u0d9a\u0dd2\u0db1\u0dca \u0d9a\u0daf\u0dd2\u0db8 \u0d9c\u0ddd\u0dbd\u0dba\u0d9a\u0dca \u0dc0\u0dcf\u0dbb\u0dca\u0dad\u0dcf \u0d9a\u0dc5 \u0d87\u0db1\u0dca\u0da7\u0ddd\u0db1\u0dd2 \u0d9c\u0dca\u200d\u0dbb\u0dd2\u0dc3\u0dca\u0db8\u0dcf\u0db1\u0dca \u0db4\u0dca\u200d\u0dbb\u0d82\u0dc1\u0dba\u0da7 \u0d9c\u0ddd\u0dbd 1-0\u0d9a\u0dd2\u0db1\u0dca \u0db4\u0dd9\u0dbb\u0db8\u0dd4\u0dab \u0d9c\u0dd9\u0db1\u0daf\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0dad\u0dbb\u0d9c\u0dba \u0db6\u0dd9\u0dc4\u0dd9\u0dc0\u0dd2\u0db1\u0dca \u0d8b\u0dab\u0dd4\u0dc3\u0dd4\u0db8\u0dca \u0db8\u0dd4\u0dc4\u0dd4\u0dab\u0dd4\u0dc0\u0dbb\u0d9a\u0dca \u0d9c\u0dad\u0dca\u0dad\u0dda\u0dba. \u0d91\u0dc4\u0dd9\u0dad\u0dca \u0d8a\u0da7 \u0db8\u0dd2\u0db1\u0dd2\u0dad\u0dca\u0dad\u0dd4 4\u0d9a\u0da7 \u0db4\u0dc3\u0dd4\u0dc0 \u0db8\u0dba\u0dd2\u0dbd\u0dca \u0da2\u0dd9\u0da9\u0dd2\u0db1\u0d9a\u0dca \u0dc3\u0dd2\u0dba \u0d9a\u0dab\u0dca\u0da9\u0dcf\u0dba\u0db8\u0da7 \u0dbd\u0dd0\u0db6\u0dd4\u0dab\u0dd4 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb\u0d9a\u0dd2\u0db1\u0dca \u0dc3\u0dcf\u0dbb\u0dca\u0dae\u0d9a \u0db5\u0dbd \u0db1\u0dd9\u0dbd\u0dcf\u0d9c\u0db1\u0dd2\u0db8\u0dd2\u0db1\u0dca \u0dc0\u0dcf\u0dbb\u0dca\u0dad\u0dcf \u0d9a\u0dc5 \u0d9c\u0ddd\u0dbd\u0dba\u0dad\u0dca \u0dc3\u0db8\u0d9c \u0dad\u0dbb\u0d9c\u0dba 1-1\u0d9a\u0dd2\u0db1\u0dca \u0dc3\u0db8\u0dc0\u0dd2\u0dba.\n\u0d89\u0db1\u0dca \u0d85\u0db1\u0dad\u0dd4\u0dbb\u0dd4\u0dc0 \u0da2\u0dba\u0d9c\u0dca\u200d\u0dbb\u0dc4\u0dab\u0dba \u0dc4\u0db9\u0dcf \u0d9c\u0dd2\u0dba \u0daf\u0dd9\u0db4\u0dd2\u0dbd\u0db8 \u0d9c\u0ddd\u0dbd \u0dbb\u0dd0\u0dc3\u0dca \u0d9a\u0dd2\u0dbb\u0dd3\u0db8\u0da7 \u0daf\u0dd0\u0da9\u0dd2 \u0d8b\u0dad\u0dca\u0dc3\u0dcf\u0dc4\u0d9a \u0db1\u0dd2\u0dbb\u0dad\u0dc0\u0dd6\u0dc0\u0dad\u0dca \u0d85\u0dc0\u0dc3\u0dcf\u0db1\u0dba\u0dda\u0daf\u0dd3 \u0dc0\u0dcf\u0dc3\u0db1\u0dcf\u0dc0 \u0d8b\u0daf\u0dcf\u0dc0\u0dd6\u0dba\u0dda \u0db4\u0dca\u200d\u0dbb\u0d82\u0dc1 \u0d9a\u0dab\u0dca\u0da9\u0dcf\u0dba\u0db8\u0da7\u0dba.\n\u0da9\u0dd9\u0db1\u0dca\u0db8\u0dcf\u0dbb\u0dca\u0d9a\u0dba\u0da7 \u0dc0\u0dd2\u0dc1\u0dd2\u0dc2\u0dca\u0da7 \u0da2\u0dba\u0d9a\u0dca\n\u0dc0\u0dc3\u0dbb 36\u0d9a\u0da7 \u0db4\u0dc3\u0dd4\u0dc0 \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0db4\u0dcf\u0db4\u0db1\u0dca\u0daf\u0dd4 \u0dad\u0dbb\u0d9c\u0dcf\u0dc0\u0dbd\u0dd2\u0dba\u0da7 \u0d91\u0d9a\u0dca\u0dc0\u0dd6 \u0db4\u0dd9\u0dbb\u0dd6 \u0dbb\u0dcf\u0da2\u0dca\u200d\u0dba \u0d9a\u0dab\u0dca\u0da9\u0dcf\u0dba\u0db8\u0dda \u0d89\u0dbb\u0dab\u0db8 \u0dad\u0dd3\u0db1\u0dca\u0daf\u0dd4 \u0d9a\u0dc5 \u0dba\u0dd6\u0dc3\u0dd4\u0dc6\u0dca \u0db4\u0ddd\u0dbd\u0dca\u0dc3\u0db1\u0dca \u0da9\u0dd9\u0db1\u0dca\u0db8\u0dcf\u0dbb\u0dca\u0d9a \u0db4\u0dd2\u0dbd\u0da7 \u0d9c\u0ddd\u0dbd 1-0\u0d9a \u0da2\u0dba\u0d9a\u0dca \u0dbd\u0db6\u0dcf\u0daf\u0dd3\u0db8\u0da7 \u0dc3\u0db8\u0dad\u0dca\u0dc0\u0dd2\u0dba. \u0daf\u0dd9\u0db4\u0dd2\u0dbd \u0d85\u0dad\u0dbb \u0db4\u0dd0\u0dc0\u0dd0\u0dad\u0dd2 \u0d9a\u0dbb\u0da7 \u0d9a\u0dbb \u0dc3\u0da7\u0db1\u0dda \u0db4\u0dc5\u0db8\u0dd4 \u0db7\u0dcf\u0d9c\u0dba \u0d9c\u0ddd\u0dbd \u0dbb\u0dc4\u0dd2\u0dad\u0dc0 \u0db1\u0dd2\u0db8\u0dcf\u0dc0\u0da7 \u0db4\u0dad\u0dca\u0dc0\u0dd6\u0dc0\u0dad\u0dca \u0daf\u0dd9\u0dc0\u0dd0\u0db1\u0dd2 \u0db7\u0dcf\u0d9c\u0dba\u0dda 59 \u0dc0\u0dd0\u0db1\u0dd2 \u0db8\u0dd2\u0db1\u0dd2\u0dad\u0dca\u0dad\u0dd4\u0dc0\u0dda\u0daf\u0dd3 \u0db4\u0ddd\u0dbd\u0dca\u0dc3\u0db1\u0dca \u0dc0\u0dcf\u0dbb\u0dca\u0dad\u0dcf \u0d9a\u0dc5 \u0d9c\u0ddd\u0dbd\u0dba\u0dd9\u0db1\u0dca \u0dad\u0dbb\u0d9c\u0dba\u0dda \u0db4\u0dd9\u0dbb\u0db8\u0dd4\u0dab \u0d9c\u0dad\u0dca \u0da9\u0dd9\u0db1\u0dca\u0db8\u0dcf\u0dbb\u0dca\u0d9a\u0dba \u0da2\u0dba\u0d9c\u0dca\u200d\u0dbb\u0dc4\u0dab\u0dba \u0dad\u0dd9\u0d9a\u0dca \u0d86\u0db4\u0dc3\u0dd4 \u0db1\u0ddc\u0dc4\u0dd0\u0dbb\u0dd3 \u0d9c\u0db8\u0db1\u0dca \u0d9a\u0dc5\u0dda \u0db4\u0dd9\u0dbb\u0dd6 \u0d9a\u0dab\u0dca\u0da9\u0dcf\u0dba\u0db8 \u0daf\u0dd0\u0da9\u0dd2 \u0db4\u0dd3\u0da9\u0db1\u0dba\u0d9a\u0da7 \u0d87\u0daf \u0daf\u0db8\u0db8\u0dd2\u0db1\u0dd2.\n\u0d9a\u0dd9\u0dc3\u0dda \u0dc0\u0dd9\u0dad\u0dad\u0dca \u0db4\u0dd9\u0dbb\u0dd6 \u0d9a\u0dab\u0dca\u0da9\u0dba\u0dcf\u0db8\u0dda \u0daf\u0dd4\u0dbb\u0dca\u0dc0\u0dbd\u0dad\u0dcf\u0dc0 \u0dad\u0dbb\u0d9c\u0dba \u0db4\u0dd4\u0dbb\u0dcf\u0db8 \u0daf\u0d9a\u0dca\u0db1\u0da7 \u0dbd\u0dd0\u0db6\u0dd4\u0dab\u0dd4 \u0d85\u0dad\u0dbb \u0d94\u0dc0\u0dd4\u0db1\u0dca\u0da7 \u0d9c\u0ddd\u0dbd\u0dba\u0d9a\u0dca \u0dbb\u0dd0\u0dc3\u0dca \u0d9a\u0dd2\u0dbb\u0dd3\u0db8\u0da7 \u0dad\u0dd2\u0db6\u0dd6 \u0d85\u0dc0\u0dc3\u0dca\u0dae\u0dcf \u0d9a\u0dd2\u0dc4\u0dd2\u0db4\u0dba\u0d9a\u0dca\u0db8 \u0db8\u0d9f \u0dc4\u0dd0\u0dbb\u0dd2 \u0d9c\u0dd2\u0dba\u0dda\u0dba. \u0d92 \u0dc3\u0dd2\u0dba\u0dbd\u0dca\u0dbd\u0da7 \u0d85\u0db8\u0dad\u0dbb\u0dc0 \u0db4\u0dc5\u0db8\u0dd4 \u0db7\u0dcf\u0d9c\u0dba\u0dda\u0daf\u0dd3 \u0db4\u0dd9\u0dbb\u0dd6 \u0d9a\u0dab\u0dca\u0da9\u0dcf\u0dba\u0db8\u0da7 \u0dbd\u0dd0\u0db6\u0dd4\u0dab\u0dd4 \u0d85\u0db1\u0d9c\u0dd2 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb\u0dda \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca \u0daf \u0d9c\u0dd2\u0dbd\u0dd2\u0dc4\u0dd3 \u0d9c\u0dd2\u0dba\u0dda \u0d91\u0dba \u0dc3\u0dcf\u0dbb\u0dca\u0dae\u0d9a\u0dc0 \u0d91\u0dbd\u0dca\u0dbd \u0d9a\u0dd2\u0dbb\u0dd2\u0db8\u0da7 \u0d9a\u0dca\u200d\u0dbb\u0dd2\u0dc3\u0dca\u0da7\u0dd3\u0db1\u0dca \u0d9a\u0dd4\u0dba\u0dd2\u0dc0\u0dcf \u0d85\u0dc3\u0db8\u0dad\u0dca\u0dc0\u0dd3\u0db8 \u0db1\u0dd2\u0dc3\u0dcf\u0dba. \u0d91\u0db8 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb\u0dda \u0d85\u0dc0\u0dc3\u0dca\u0dae\u0dcf\u0dc0 \u0d94\u0dc0\u0dd4\u0db1\u0dca\u0da7 \u0dc4\u0dd2\u0db8\u0dd2\u0dc0\u0dd6\u0dba\u0dda \u0daf\u0dd9\u0dc0\u0dd0\u0db1\u0dd2 \u0dc0\u0dad\u0dcf\u0dc0\u0da7\u0dad\u0dca \u0dc0\u0dd3\u0da9\u0dd2\u0dba\u0ddd \u0dc3\u0dc4\u0dba \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0dbb\u0dba\u0dcf\u0d9c\u0dda \u0db8\u0dd0\u0daf\u0dd2\u0dc4\u0dad\u0dca\u0dc0\u0dd2\u0db8 \u0db1\u0dd2\u0dc3\u0dcf\u0dba. \u0d8a\u0da7 \u0db4\u0dd9\u0dbb \u0d91\u0dc0\u0dd0\u0db1\u0dd2 \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca \u0db4\u0dd2\u0dbb\u0dd2\u0db1\u0dd0\u0db8\u0dd3 \u0dad\u0dd2\u0db6\u0dd4\u0dab\u0dda \u0db4\u0dca\u200d\u0dbb\u0d82\u0dc1\u0dba \u0dc4\u0dcf \u0d94\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0dc0 \u0d85\u0dad\u0dbb \u0dad\u0dbb\u0d9c\u0dba\u0dda\u0daf\u0dd3\u0dba.\n\u0dc3\u0dbb\u0db1\u0dca\u0dc3\u0dca\u0d9a\u0dca \u0dc4\u0dd3 \u0db8\u0ddc\u0dbb\u0dca\u0da9\u0ddd\u0dc0\u0dd2\u0dba\u0dcf \u0d85\u0dbb\u0dd3\u0db1\u0dcf \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba\u0dda \u0db1\u0dbb\u0db9\u0db1\u0dca\u0db1\u0db1\u0dca 40,502\u0d9a \u0db4\u0dca\u200d\u0dbb\u0dda\u0d9a\u0dca\u0dc2\u0d9a \u0db4\u0dd2\u0dbb\u0dd2\u0dc3\u0d9a\u0dca \u0db8\u0dd0\u0daf \u0db4\u0dd0\u0dc0\u0dd0\u0dad\u0dd2 \u0db8\u0dda \u0dad\u0dbb\u0d9c\u0dba\u0dda \u0d9a\u0dd4\u0dba\u0dd2\u0dc0\u0dcf\u0da7 \u0db8\u0d9f \u0dc4\u0dd0\u0dbb\u0dd4\u0dab\u0dd4 \u0daf\u0dac\u0dd4\u0dc0\u0db8\u0dca \u0db4\u0dc4\u0dbb \u0db8\u0dd9\u0dc0\u0dbb \u0dad\u0dbb\u0d9c\u0dcf\u0dc0\u0dbd\u0dd2\u0dba\u0dda\u0daf\u0dd3 \u0dc0\u0dcf\u0dbb\u0dca\u0dad\u0dcf\u0dc0\u0dd6 7 \u0dc0\u0dd0\u0db1\u0dca\u0db1 \u0dc0\u0dd6 \u0d85\u0dad\u0dbb \u0d91\u0dc0\u0dd0\u0db1\u0dd2 \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca \u0db8\u0d9f\u0dc4\u0dd0\u0dbb\u0dd4\u0dab\u0dd4 \u0daf\u0dd9\u0dc0\u0dd0\u0db1\u0dd2 \u0d85\u0dc0\u0dc3\u0dca\u0dae\u0dcf\u0dc0 \u0daf \u0dc0\u0dd2\u0dba. \u0d8a\u0da7 \u0db4\u0dd9\u0dbb \u0d91\u0dc0\u0dd0\u0db1\u0dd2 \u0db4\u0dc4\u0dc3\u0dd4 \u0d89\u0dbd\u0d9a\u0dca\u0d9a\u0dba\u0d9a\u0dca \u0db8\u0d9f \u0dc4\u0dd0\u0dbb\u0dd4\u0dab\u0dda \u0d85\u0dba\u0dd2\u0dc3\u0dca\u0dbd\u0db1\u0dca\u0dad\u0dba \u0dc3\u0db8\u0d9c \u0db4\u0dd0\u0dc0\u0dd0\u0dad\u0dd2 \u0dad\u0dbb\u0d9c\u0dba\u0dda\u0daf\u0dd3 \u0d86\u0da2\u0db1\u0dca\u0da7\u0dd2\u0db1\u0dcf\u0dc0\u0dda \u0db1\u0dcf\u0dba\u0d9a \u0dbd\u0dba\u0db1\u0dbd\u0dca \u0db8\u0dd9\u0dc3\u0dd3 \u0d91\u0dba \u0db8\u0d9f \u0dc4\u0dbb\u0dc0\u0dcf \u0d9c\u0dd0\u0db1\u0dd3\u0db8 \u0db1\u0dd2\u0dc3\u0dcf\u0dba.\n\u00a0\n\u00a0\n"},
{"author(s)": "", "article": "Tuesday, \u0da2\u0dd4\u0db1\u0dd2 19, 2018 - 17:00\u0d85\u0db0\u0dd2\u0d9a\u0dbb\u0dab\u0db8\u0dcf\u0db0\u0dca\u200d\u0dba\u0dc0\u0dda\u0daf\u0dd3 \u0dbd\u0dc3\u0db1\u0dca\u0dad \u0dc0\u0dd2\u0d9a\u0dca\u200d\u0dbb\u0db8\u0dad\u0dd4\u0d82\u0d9c\u0d9c\u0dda \u0d9d\u0dcf\u0dad\u0db1 \u0dc3\u0dd2\u0daf\u0dca\u0db0\u0dd2\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd9\u0db1 \u0dc3\u0dd2\u0da7\u0dd2\u0db1 \u0dc4\u0dd2\u0da7\u0db4\u0dd4 \u0da2\u0dca\u200d\u0dba\u0dd9\u0dc2\u0dca\u0da8 \u0db1\u0dd2\u0dba\u0ddd\u0da2\u0dca\u200d\u0dba \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2 \u0db4\u0dca\u200d\u0dbb\u0dc3\u0db1\u0dca\u0db1 \u0db1\u0dcf\u0db1\u0dcf\u0dba\u0d9a\u0dca\u0d9a\u0dcf\u0dbb \u0dc3\u0dc4 \u0d9c\u0dbd\u0dca\u0d9a\u0dd2\u0dc3\u0dca\u0dc3 \u0db4\u0ddc\u0dbd\u0dd3\u0dc3\u0dd2\u0dba\u0dda \u0d85\u0db4\u0dbb\u0dcf\u0db0 \u0d85\u0d82\u0dc1\u0dba\u0dda \u0dc4\u0dd2\u0da7\u0db4\u0dd4 \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2 \u0d8b\u0db4 \u0db4\u0ddc\u0dbd\u0dd2\u0dc3\u0dca \u0db4\u0dbb\u0dd3\u0d9a\u0dca\u0dc2\u0d9a \u0dad\u0dd2\u0dc3\u0dca\u0dc3\u0dc3\u0dd2\u0dbb\u0dd2 \u0dc3\u0dd4\u0d9c\u0dad\u0db4\u0dcf\u0dbd \u0dba\u0dc5\u0dd2 \u0dbb\u0d9a\u0dca\u0dc2\u0dd2\u0dad \u0db6\u0db1\u0dca\u0db0\u0db1\u0dcf\u0d9c\u0dcf\u0dbb \u0d9c\u0dad \u0d9a\u0dd9\u0dbb\u0dd4\u0dab\u0dd2.\n\u0d92, \u0d85\u0db1\u0dd4\u0dc0 \u0d9c\u0dbd\u0dca\u0d9a\u0dd2\u0dc3\u0dca\u0dc3 \u0db4\u0dca\u200d\u0dbb\u0db0\u0dcf\u0db1 \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0db8\u0ddc\u0dc4\u0ddc\u0db8\u0d9e\u0dca \u0db8\u0dd2\u0dc4\u0dcf\u0dba\u0dd2\u0dbd\u0dca \u0db1\u0dd2\u0dba\u0dd9\u0dcf\u0dca\u0d9c \u0d9a\u0dbd\u0dd9\u0dca, \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca\u00a0 \u0da2\u0dd6\u0dbd\u0dd2 \u0db8\u0dc3 03 \u0dc0\u0db1\u0daf\u0dcf\u00a0 \u0daf\u0d9a\u0dca\u0dc0\u0dcf \u0db6\u0db1\u0dca\u0db0\u0db1\u0dcf\u0d9c\u0dcf\u0dbb \u0d9c\u0dad \u0d9a\u0dbb\u0db1 \u0dbd\u0dd9\u0dc3\u0dba\u0dd2.\n\u0d91\u0dc4\u0dd2\u0daf\u0dd3 \u0d85\u0db4\u0dbb\u0dcf\u0db0 \u0db4\u0dbb\u0dd3\u0d9a\u0dca\u0dc2\u0dab \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0d89\u0dbd\u0dca\u0dbd\u0dcf \u0dc3\u0dd2\u0da7\u0dd2 \u0db4\u0dbb\u0dd2\u0daf\u0dd2 \u0dc4\u0dd2\u0da7\u0db4\u0dd4 \u0db1\u0dd2\u0dba\u0ddd\u0da2\u0dca\u200d\u0dba \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2 \u0db4\u0dca\u200d\u0dbb\u0dc3\u0db1\u0dca\u0db1 \u0db1\u0dcf\u0db1\u0dcf\u0dba\u0d9a\u0dca\u0d9a\u0dcf\u0dbb\u0d9c\u0dd9\u0db1\u0dca \u0db6\u0db1\u0dca\u0db0\u0db1\u0dcf\u0d9c\u0dcf\u0dbb\u0dba \u0dad\u0dd4\u0dc5\u0daf\u0dd3 \u0db4\u0dca\u200d\u0dbb\u0d9a\u0dcf\u0dc1\u0dba\u0d9a\u0dca \u0dbd\u0db6\u0dcf\u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0d85\u0db0\u0dd2\u0d9a\u0dbb\u0dab\u0dba \u0d85\u0dc0\u0dc3\u0dbb \u0dbd\u0db6\u0dcf\u0daf\u0dd3 \u0d85\u0dd0\u0dad.\n\u0d91\u0dc4\u0dd2 \u0daf\u0dd3 \u0d85\u0db4\u0dbb\u0dcf\u0db0 \u0db4\u0dbb\u0dd3\u0d9a\u0dca\u0dc2\u0dab \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0d85\u0daf \u0d85\u0db0\u0dd2\u0d9a\u0dbb\u0dab\u0dba\u0da7 \u0daf\u0dd0\u0db1\u0dd4\u0db8\u0dca \u0daf\u0dd4\u0db1\u0dca\u0db1\u0dda, \u0db8\u0dd3\u0da7 \u0d85\u0db8\u0dad\u0dbb\u0dc0 \u0d91\u0dc0\u0d9a\u0da7 \u0dc4\u0dd2\u0da7\u0db4\u0dd4 \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2\u0dc0\u0dbb\u0dba\u0dd9\u0d9a\u0dd4 \u0dc0\u0db1 \u0da2\u0dba\u0db1\u0dca\u0dad \u0dc0\u0dd2\u0d9a\u0dca\u200d\u0dbb\u0db8\u0dbb\u0dad\u0dca\u0db1\u0d9c\u0dd9\u0db1\u0dca\u0daf \u0db8\u0dda \u0db8\u0dc3 22 \u0dc0\u0db1\u0daf\u0dcf \u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba\u0da7 \u0d85\u0daf\u0dcf\u0dc5\u0dc0 \u0db4\u0dca\u200d\u0dbb\u0d9a\u0dcf\u0dc1\u0dba\u0d9a\u0dca \u0dbd\u0db6\u0dcf\u0d9c\u0db1\u0dca\u0db1\u0dcf \u0db6\u0dc0\u0dba\u0dd2.\n\u0dbd\u0dc3\u0db1\u0dca\u0dad \u0dc0\u0dd2\u0d9a\u0dca\u200d\u0dbb\u0db8\u0dad\u0dd4\u0d82\u0d9c \u0d9d\u0dcf\u0dad\u0d9a\u0dba\u0db1\u0dca CID\u0dba \u0dc3\u0ddc\u0dba\u0dcf \u0d9c\u0db1\u0dd3\u0db8\u0dcf\u0db0\u0dca\u200d\u0dba\u0dc0\u0dda\u0daf\u0dd3 \u0dbd\u0dc3\u0db1\u0dca\u0dad \u0dc0\u0dd2\u0d9a\u0dca\u200d\u0dbb\u0db8\u0dad\u0dd4\u0d82\u0d9c\u0d9c\u0dda \u0d9d\u0dcf\u0dad\u0db1 \u0dc3\u0dd2\u0daf\u0dca\u0db0\u0dd2\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a\u0d85\u0d9b\u0dab\u0dca\u0da9\u0dc0 7 \u0dc0\u0dd0\u0db1\u0dd2 \u0dc0\u0dbb\u0da7\u0dad\u0dca \u0d86\u0dc3\u0dd2\u0dba\u0dcf\u0dc0\u0dda \u0dc0\u0dd2\u0dc1\u0dd2\u0dc2\u0dca\u0da7\u0dad\u0db8 \u0dc0\u0dd9\u0dc5\u0dd9\u0db3 \u0db1\u0dcf\u0db8 1000 (\u2018Asia 's Top 1000 Brands\u2019) \u0d85\u0dad\u0dbb\u0dd2\u0db1\u0dca \u0db4\u0dca\u200d\u0dbb\u0dae\u0db8 \u0dc3\u0dca\u0dae\u0dcf\u0db1\u0dba\u0da7 \u0db4\u0dd0\u0db8\u0dd2\u0dab\u0dd9\u0db8\u0dd2\u0db1\u0dca \u0dc0\u0dcf\u0dbb\u0dca\u0dad\u0dcf\u0d9c\u0dad \u0da2\u0dba\u0d9c\u0dca\u200d\u0dbb\u0dc4\u0dab\u0dba\u0d9a\u0dca \u0d85\u0dad\u0dca\u0db4\u0dad\u0dca \u0d9a\u0dbb \u0d9c\u0dd0\u0db1\u0dd3\u0db8\u0da7 Samsung Electronics \u0dc3\u0db8\u0dad\u0dca \u0dc0\u0dd9\u0dba\u0dd2.\n\u0dc4\u0ddc\u0d82\u0d9a\u0ddc\u0d82\u0dc4\u0dd2 \u0dc3\u0dca\u0dae\u0dcf\u0db4\u0dd2 \u0dad \u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0d85\u0dbd\u0dd9\u0dc0\u0dd2\u0d9a\u0dbb\u0dab \u0dc3\u0db8\u0dcf\u0d9c\u0db8\u0d9a\u0dca \u0dc0\u0db1 'Campaign Asia Pacific' \u0dc3\u0dc4 Nielsen \u0dc0\u0dd2\u0dc3\u0dd2\u0db1\u0dca \u0db8\u0dda \u0dc3\u0db8\u0dd3\u0d9a\u0dca\u200d\u0dc2\u0dab\u0dba \u0dc3\u0dd2\u0daf\u0dd4 \u0d9a\u0dbb\u0db1 \u0dbd\u0daf\u0dd3. \u0dc3\u0db8\u0dcf\u0d9c\u0db8\u0dda \u0db1\u0dd2\u0dc2\u0dca\u0db4\u0dcf\u0daf\u0db1 \u0db8\u0d9c\u0dd2\u0db1\u0dca \u0dc0\u0dd9\u0dc5\u0dd9\u0db3 \u0db4\u0ddc\u0dc5 \u0dad\u0dd4\u0dc5 \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb\u0db1 \u0dbd\u0daf \u0dad\u0dbb\u0d9c\u0d9a\u0dcf\u0dbb\u0dd3\u0dad\u0dca\u0dc0\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca Samsung \u0dc0\u0dd9\u0dc5\u0dd9\u0db3 \u0db1\u0dcf\u0db8\u0dba \u0dc0\u0dd2\u0dc3\u0dd2\u0db1\u0dca \u0d85\u0db1\u0dd4\u0d9c\u0db8\u0db1\u0dba \u0d9a\u0dbb\u0db1 \u0dbd\u0daf \u2018\u0dc3\u0db8\u0dcf\u0da2\u0dd3\u0dba \u0dc3\u0dd4\u0db6\u0dc0\u0dcf\u0daf\u0dba\u2019 \u0dba\u0db1 \u0d8b\u0db4\u0dcf\u0dba \u0db8\u0dcf\u0dbb\u0dca\u0d9c\u0dd2\u0d9a \u0d91\u0dc5\u0db9\u0dd4\u0db8, \u0db8\u0dd9\u0dba\u0da7 \u0db8\u0db1\u0dcf \u0daf\u0dcf\u0dba\u0d9a\u0dad\u0dca\u0dc0\u0dba\u0d9a\u0dca \u0dc3\u0db4\u0dba\u0db1 \u0dbd\u0daf\u0dd3. Samsung Electronics, 2004 \u0dc0\u0dbb\u0dca\u0dc2\u0dba\u0dda \u0daf\u0dd3 \u0dc1\u0dca\u200d\u0dbb\u0dda\u0dab\u0dd2\u0d9c\u0dad \u0d9a\u0dd2\u0dbb\u0dd3\u0db8\u0dca\u0dc0\u0dbd 17 \u0dc0\u0dd0\u0db1\u0dd2 \u0dc3\u0dca\u0dae\u0dcf\u0db1\u0dba\u0dda \u0db4\u0dc3\u0dd4 \u0dc0\u0dd6 \u0db1\u0db8\u0dd4\u0dad\u0dca 2009 \u0dc0\u0dbb\u0dca\u0dc2\u0dba\u0dda \u0dc3\u0dd2\u0da7 \u0d85\u0d9b\u0dab\u0dca\u0da9\u0dc0 \u0dc0\u0dbb\u0dca\u0dc2 3\u0d9a\u0dca \u0dc1\u0dca\u200d\u0dbb\u0dda\u0dab\u0dd2\u0d9c\u0dad \u0d9a\u0dd2\u0dbb\u0dd3\u0db8\u0dca\u0dc0\u0dbd \u0d89\u0dc4\u0dc5\u0da7 \u0db4\u0dd0\u0db8\u0dd2\u0dab\u0dd2\u0dba\u0dda\u0dba.\n\u0db8\u0dda \u0dc3\u0db8\u0dd3\u0d9a\u0dca\u200d\u0dc2\u0dab\u0dba 2018 \u0db8\u0dcf\u0dbb\u0dca \u0dad\u0dd4 16 \u0dc3\u0dd2\u0da7 \u0d85\u0db4\u0dca\u200d\u0dbb\u0dda\u0dbd\u0dca 11 \u0daf\u0d9a\u0dca\u0dc0\u0dcf \u0dc3\u0dd2\u0daf\u0dd4 \u0d9a\u0dbb\u0db1 \u0dbd\u0daf \u0d85 \u0dad\u0dbb, \u0d91\u0dc4\u0dd2 \u0daf\u0dd3 \u0d94\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0dc0, \u0da0\u0dd3\u0db1\u0dba, \u0dc4\u0ddc\u0d82\u0d9a\u0ddc\u0d82, \u0d89\u0db1\u0dca\u0daf\u0dd2\u0dba\u0dcf\u0dc0, \u0d89\u0db1\u0dca\u0daf\u0dd4\u0db1\u0dd3\u0dc3\u0dd2\u0dba\u0dcf\u0dc0, \u0da2\u0db4\u0dcf\u0db1\u0dba, \u0db8\u0dd0\u0dbd\u0dda\u0dc3\u0dd2\u0dba\u0dcf\u0dc0, \u0db1\u0dc0\u0dc3\u0dd3\u0dbd\u0db1\u0dca\u0dad\u0dba, \u0db4\u0dd2\u0dbd\u0dd2\u0db4\u0dd3\u0db1\u0dba, \u0dc3\u0dd2\u0d82\u0d9c\u0db4\u0dca\u0db4\u0dd6\u0dbb\u0dd4\u0dc0, \u0dad\u0dcf\u0dba\u0dd2\u0dc0\u0dcf\u0db1\u0dba, \u0dad\u0dcf\u0dba\u0dd2\u0dbd\u0db1\u0dca\u0dad\u0dba \u0dc3\u0dc4 \u0dc0\u0dd2\u0dba\u0da7\u0dca\u0db1\u0dcf\u0db8\u0dba \u0dba\u0db1 \u0dbb\u0da7\u0dc0\u0dbd\u0dca 14\u0d9a \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a\u0dba\u0db1\u0dca \u0dc0\u0dd9\u0dad\u0dd2\u0db1\u0dca \u0dc0\u0dd2\u0dc0\u0dd2\u0db0 \u0d9a\u0dca\u0dc2\u0dda\u0dad\u0dca\u200d\u0dbb 15\u0d9a\u0dca \u0db4\u0dd4\u0dbb\u0dcf \u0d94\u0dc0\u0dd4\u0db1\u0dca\u0d9c\u0dda \u0dc0\u0dd2\u0dc1\u0dca\u0dc0\u0dcf\u0dc3\u0dba \u0d89\u0dc4\u0dc5\u0dd2\u0db1\u0dca\u0db8 \u0daf\u0dd2\u0db1\u0dcf\u0d9c\u0dad\u0dca \u0dc0\u0dd9\u0dc5\u0dd9\u0db3 \u0db1\u0dcf\u0db8 \u0db4\u0dd2\u0dc5\u0dd2\u0db6\u0db3 \u0dc0\u0dd2\u0db8\u0dc3\u0dcf \u0dc3\u0dd2\u0da7\u0dd2\u0db1 \u0dbd\u0daf\u0dd3.\n\u0db8\u0dda \u0d85\u0db0\u0dca\u200d\u0dba\u0dba\u0db1\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0db1\u0dd2\u0dc0\u0dd0\u0dbb\u0dd0\u0daf\u0dd2 \u0dc0\u0dd6 \u0db1\u0dd2\u0dba\u0ddd\u0da2\u0db1\u0dba\u0d9a\u0dca \u0dc3\u0dc4\u0dad\u0dd2\u0d9a \u0d9a\u0dd2\u0dbb\u0dd3\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc3\u0db8\u0db6\u0dbb \u0dc3\u0db8\u0dd3\u0d9a\u0dca\u200d\u0dc2\u0dab \u0db4\u0dbb\u0dd2\u0dc3\u0dbb\u0dba\u0d9a\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0dc3\u0db8\u0dd3\u0d9a\u0dca\u200d\u0dc2\u0dab \u0d9a\u0dab\u0dca\u0da9\u0dcf\u0dba\u0db8 \u0dc0\u0dd2\u0dc3\u0dd2\u0db1\u0dca \u0daf\u0dad\u0dca\u0dad \u0daf\u0dcf\u0dba\u0d9a\u0dba\u0db1\u0dca\u0d9c\u0dda \u0dc0\u0dba\u0dc3, \u0dc3\u0dca\u0dad\u0dca\u200d\u0dbb\u0dd3-\u0db4\u0dd4\u0dbb\u0dd4\u0dc2 \u0db7\u0dcf\u0dc0\u0dba \u0dc3\u0dc4 \u0db8\u0dcf\u0dc3\u0dd2\u0d9a \u0d9c\u0dd8\u0dc4 \u0d86\u0daf\u0dcf\u0dba\u0db8\u0dca \u0dad\u0dad\u0dca\u0dad\u0dca\u0dc0\u0dba \u0dba\u0db1 \u0d9a\u0dbb\u0dd4\u0dab\u0dd4 \u0d89\u0dbd\u0d9a\u0dca\u0d9a \u0d9a\u0dbb\u0db1 \u0dbd\u0daf\u0dd3. \u0dc0\u0dd2\u0dc0\u0dd2\u0db0 \u0d85\u0d82\u0dc1\u0dc0\u0dbd\u0dd2\u0db1\u0dca \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a\u0dba\u0db1\u0dca\u0d9c\u0dda \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0db1\u0dca \u0dc0\u0dd9\u0db1\u0dc3\u0dca \u0dc0\u0db1 \u0dc0\u0dd2\u0da7 \u0d92 \u0db4\u0dd2\u0dc5\u0dd2\u0db6\u0db3 \u0d85\u0dc0\u0db0\u0dcf\u0db1\u0dba \u0dba\u0ddc\u0db8\u0dd4 \u0d9a\u0dbb\u0db8\u0dd2\u0db1\u0dca \u0d91\u0db8 \u0d85\u0dad\u0dca\u200d\u0dba\u0dc0\u0dc1\u0dca\u200d\u0dba \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a \u0dc3\u0dda\u0dc0\u0dcf\u0dc0\u0db1\u0dca \u0dc3\u0db4\u0dd4\u0dbb\u0dcf\u0dbd\u0dd3\u0db8 \u0dc3\u0db3\u0dc4\u0dcf \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dda \u0db4\u0dd4\u0dbb\u0ddd\u0d9c\u0dcf\u0db8\u0dd2\u0dba\u0d9a\u0dd4 \u0dbd\u0dd9\u0dc3 Samsung \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1\u0dd4 \u0dbd\u0db6\u0dba\u0dd2. \u0d92 \u0dc0\u0dd9\u0db1\u0dd4\u0dc0\u0dd9\u0db1\u0dca \u0db4\u0dca\u200d\u0dbb\u0da2\u0dcf\u0dc0 \u0dc3\u0db8\u0d9f \u0d91\u0d9a\u0dca\u0dc0 \u0d9a\u0da7\u0dba\u0dd4\u0dad\u0dd4 \u0d9a\u0dd2\u0dbb\u0dd3\u0db8 \u0d85\u0dad\u0dca\u200d\u0dba\u0dc0\u0dc1\u0dca\u200d\u0dba \u0d85\u0d82\u0d9c\u0dba\u0d9a\u0dca \u0dbd\u0dd9\u0dc3 \u0dc3\u0dbd\u0d9a\u0dcf \u0d9a\u0da7\u0dba\u0dd4 \u0dad\u0dd4 \u0d9a\u0dbb\u0db1\u0dd4 \u0dbd\u0db6\u0db1 \u0d85\u0dad\u0dbb, \u0d92 \u0d94\u0dc3\u0dca\u0dc3\u0dda \u0db8\u0db1\u0dcf \u0dc3\u0db8\u0dca\u0db6\u0db1\u0dca\u0db0\u0dad\u0dcf\u0dc0\u0d9a\u0dca \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a \u0db4\u0dca\u200d\u0dbb\u0da2\u0dcf\u0dc0 \u0dc3\u0db8\u0d9f \u0d9c\u0ddc\u0da9\u0db1\u0d9f\u0dcf \u0d9c\u0db1\u0dd2\u0db8\u0dd2\u0db1\u0dca, \u0db4\u0dca\u200d\u0dbb\u0da2\u0dcf\u0dc0\u0da7 \u0dc3\u0dbb\u0dd2\u0dbd\u0db1 \u0db1\u0dd2\u0dc2\u0dca\u0db4\u0dcf\u0daf\u0db1 \u0dc3\u0dc4 \u0dc3\u0dda\u0dc0\u0dcf \u0db4\u0dd2\u0dbb\u0dd2\u0db1\u0dd0\u0db8\u0dd3\u0db8\u0da7 Samsung \u0d9a\u0da7\u0dba\u0dd4 \u0dad\u0dd4 \u0d9a\u0dbb \u0d87\u0dad.\n\u0d9a\u0db4\u0dca\u0dbb\u0dd4\u0d9a"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0d94\u0dc4\u0dd4 \u0daf\u0dd0\u0db1\u0dca \u0dc0\u0dba\u0dc3 74 \u0d9a \u0db8\u0dd2\u0db1\u0dd2\u0dc3\u0dd9\u0d9a\u0dd2. \u0d9a\u0dbd\u0dd9\u0d9a \u0d94\u0dc4\u0dd4 \u0d9a\u0dca\u200d\u0dbb\u0db8 \u0dc0\u0dd2\u0dbb\u0ddd\u0db0\u0dd3 \u0dc3\u0da7\u0db1\u0dca \u0db4\u0dd9\u0dbb\u0db8\u0dd4\u0dab\u0d9a \u0dc3\u0db1\u0dca\u0db1\u0daf\u0dca\u0db0 \u0dc3\u0da7\u0db1\u0dca \u0d9a\u0dbb\u0dd4\u0dc0\u0dd9\u0d9a\u0dca \u0dc0\u0dd2\u0dba. \u0dc3\u0db8\u0d9a\u0dcf\u0dbd\u0dd3\u0db1 \u0dc3\u0da7\u0db1\u0dca \u0dc3\u0d9c\u0dba\u0db1\u0dca\u0d9c\u0dd9\u0db1\u0dca \u0dc3\u0db8\u0dc4\u0dbb\u0d9a\u0dd4\u0da7 \u0d94\u0dc4\u0dd4 \u0dc0\u0dd2\u0dbb\u0dd4\u0dc0\u0d9a\u0dd4 \u0dc0\u0dd9\u0daf\u0dca\u0daf\u0dd3 \u0dc3\u0db8\u0dc4\u0dbb\u0d9a\u0dd4\u0da7 \u0d94\u0dc4\u0dd4 \u0daf\u0dca\u200d\u0dbb\u0ddd\u0dc4\u0dd2\u0dba\u0dd9\u0d9a\u0dd2. \u0db4\u0dc3\u0dd4\u0d9a\u0dcf\u0dbd\u0dd3\u0db1 \u0db4\u0dbb\u0db4\u0dd4\u0d9a\u0da7 \u0d94\u0dc4\u0dd4 \u0db4\u0dd4\u0dbb\u0dcf\u0dc0\u0dd8\u0dad\u0dca\u0dad\u0dba\u0d9a\u0dd2. \u0d94\u0dc4\u0dd4 \u0d8b\u0db4\u0db1\u0dca\u0db1\u0dda \u0db8\u0dcf\u0dad\u0dbb. \u0dc3\u0dcf\u0db8\u0dcf\u0db1\u0dca\u200d\u0dba \u0db4\u0dc0\u0dd4\u0dbd\u0d9a \u0daf\u0dbb\u0dd4\u0dc0\u0d9a\u0dd4 \u0dbd\u0dd9\u0dc3\u0dba. 1971 \u0daf\u0dd3 \u0db8\u0dd9\u0dbb\u0da7 \u0d85\u0dc0\u0dd6\u0dc5\u0dd4\u0dc0\u0dcf\u0dbd\u0dd6 \u0db4\u0dc5\u0db8\u0dd4 \u0dc3\u0db1\u0dca\u0db1\u0daf\u0dca\u0db0 \u0d85\u0dbb\u0d9c\u0dbd\u0dba\u0dd9\u0dc4\u0dd2 \u0d94\u0dc4\u0dd4 \u0d9a\u0dd0\u0db4\u0dd3 \u0db4\u0dd9\u0db1\u0dd4\u0dab \u0dc3\u0da7\u0db1\u0dca\u0d9a\u0dbb\u0dd4\u0dc0\u0dd9\u0d9a\u0dca \u0dc0\u0dd2\u0dba. \u0d85\u0dbb\u0d9c\u0dbd\u0dba\u0da7 \u0d91\u0dbb\u0dd9\u0dc4\u0dd2\u0dc0 \u0d91\u0dc0\u0d9a\u0da7 \u0db4\u0dd0\u0dc0\u0dad\u0dd2 \u0d86\u0dab\u0dca\u0da9\u0dd4\u0dc0 \u0db4\u0dd0\u0dc0\u0dbb\u0dd6 \u0db1\u0da9\u0dd4\u0dc0 \u0dc4\u0dd9\u0dc0\u0dad\u0dca \u0db8\u0dc4 \u0db1\u0da9\u0dd4\u0dc0\u0dda \u0d94\u0dc4\u0dd4 \u0daf\u0dd9\u0dc0\u0dd0\u0db1\u0dd2 \u0dc0\u0dd2\u0dad\u0dca\u0dad\u0dd2\u0d9a\u0dbb\u0dd4\u0dba. \u0da2.\u0dc0\u0dd2.\u0db4\u0dd9. \u0db1\u0dd2\u0dbb\u0dca\u0db8\u0dcf\u0dad\u0dd8 \u0dbb\u0ddd\u0dc4\u0dab \u0dc0\u0dd2\u0da2\u0dda\u0dc0\u0dd3\u0dbb \u0d91\u0dc4\u0dd2 13 \u0dc0\u0db1 \u0dc0\u0dd2\u0dad\u0dca\u0dad\u0dd2\u0d9a\u0dbb\u0dd4 \u0dc0\u0dd2\u0dba.\n\u0d9a\u0dbd\u0dd9\u0d9a \u0d94\u0dc4\u0dd4 \u0da2.\u0dc0\u0dd2.\u0db4\u0dd9. \u0db4\u0dca\u200d\u0dbb\u0db0\u0dcf\u0db1 \u0dbd\u0dda\u0d9a\u0db8\u0dca\u0dc0\u0dbb\u0dba\u0dcf \u0dc0\u0dd2\u0dba. \u0db6\u0ddc\u0dc4\u0ddd \u0dc3\u0db8\u0d9a\u0dcf\u0dbd\u0dd3\u0db1\u0dba\u0db1\u0dca \u0db8\u0dd9\u0db1\u0dca\u0db8 \u0d94\u0dc4\u0dd4\u0d9c\u0dda \u0daf\u0dda\u0dc1\u0db4\u0dcf\u0dbd\u0db1 \u0db8\u0dd2\u0dad\u0dd4\u0dbb\u0db1\u0dca \u0d85\u0dad\u0dbb \u0d94\u0dc4\u0dd4 \u0da2\u0db1\u0db4\u0dca\u200d\u0dbb\u0dd2\u0dba\u0dc0 \u0d87\u0dad\u0dca\u0dad\u0dda \u201c\u0dbd\u0dba\u0dd2\u0dba\u0dcf\u201d \u0db1\u0db8\u0dd2\u0db1\u0dd2. \u0db8\u0dda \u0d91\u0d9a\u0dca\u0dad\u0dbb\u0dcf \u0daf\u0dd4\u0dbb\u0d9a\u0da7 \u0d94\u0dc4\u0dd4\u0d9c\u0dda\u0dad\u0dca 75 \u0dc0\u0dc3\u0dbb\u0d9a \u0dbd\u0dcf\u0d82\u0d9a\u0dd3\u0dba \u0d89\u0dad\u0dd2\u0dc4\u0dcf\u0dc3\u0dba\u0dda\u0dad\u0dca \u0d9a\u0dad\u0dcf\u0dc0 \u0dc0\u0dd2\u0dba \u0dc4\u0dd0\u0d9a\u0dd2\u0dba. \u0db1\u0ddc\u0d91\u0dc3\u0dda \u0db1\u0db8\u0dca \u0d91\u0dba \u0d85\u0db4\u0da7 \u0db8\u0d9c \u0dc4\u0dd0\u0dbb\u0dd4\u0dab\u0dd4 \u0db8\u0dd2\u0db1\u0dd2\u0dc3\u0d9a\u0dd4\u0d9c\u0dda \u0d9a\u0dad\u0dcf\u0dc0 \u0dc0\u0dd2\u0dba \u0dc4\u0dd0\u0d9a\u0dd2\u0dba. \u0d94\u0dc4\u0dd4 \u0db1\u0db8\u0dd2\u0db1\u0dca \u0dbd\u0dba\u0db1\u0dbd\u0dca \u0db6\u0ddd\u0db4\u0d9c\u0dda\u0dba. \u0db8\u0dda \u0d94\u0dc4\u0dd4\u0d9c\u0dda \u0d85\u0daf\u0dca\u0daf\u0dd0\u0d9a\u0dd3\u0db8\u0dca \u0db4\u0dd4\u0dc0\u0dad\u0dca\u0db4\u0dad\u0d9a \u0db4\u0dc5\u0dc0\u0db1 \u0db4\u0dc5\u0db8\u0dd4 \u0dc0\u0dad\u0dcf\u0dc0\u0dba\u0dd2.\n\u0dad\u0dbb\u0dd4\u0dab\u0dba\u0dd2\u0db1\u0dca \u0daf\u0dc4\u0dc3\u0d9a\u0da7 \u0dc0\u0da9\u0dcf \u0dc0\u0dd0\u0da9\u0dd2\u0dba\u0dd9\u0db1\u0dca \u0dbb\u0db3\u0dc0\u0dcf \u0d9c\u0dd9\u0db1 \u0dc3\u0dd2\u0da7\u0dd2 \u0db6\u0db1\u0dca\u0db0\u0db1\u0dcf\u0d9c\u0dcf\u0dbb\u0dba\u0d9a \u0d9c\u0dd0\u0da7\u0dbd\u0dd4 \u0dc3\u0dc4 \u0d9c\u0dd0\u0da7\u0dd4\u0db8\u0dca \u0d87\u0dad\u0dd2\u0dc0\u0dd3\u0db8 \u0dc3\u0dca\u0dc0\u0db7\u0dcf\u0dc0\u0dd2\u0d9a \u0dc0\u0dd4\u0dab\u0dad\u0dca \u0d87\u0dad\u0dd2 \u0dc0\u0dd6 \u0dc3\u0db8\u0dc4\u0dbb \u0db4\u0dca\u200d\u0dbb\u0dc1\u0dca\u0db1 \u0db1\u0dd2\u0dbb\u0dcf\u0d9a\u0dbb\u0dab\u0dba \u0d9a\u0dd2\u0dbb\u0dd3\u0db8\u0da7 \u0db6\u0ddd\u0db4\u0d9c\u0dda\u0dbd\u0dcf\u0da7 \u0dc4\u0dd0\u0d9a\u0dd2\u0dba\u0dcf\u0dc0 \u0dad\u0dd2\u0db6\u0dd2\u0dab\u0dd2.\n\u201c\u0d85\u0db4\u0dd2 \u0d85\u0dad\u0dbb \u0d9a\u0dc0\u0daf\u0dcf\u0dc0\u0dad\u0dca \u0d9a\u0dd4\u0dbd \u0db4\u0dca\u200d\u0dbb\u0dc1\u0dca\u0db1, \u0d8b\u0d9c\u0dad\u0dca - \u0db1\u0dd6\u0d9c\u0dad\u0dca \u0db4\u0dca\u200d\u0dbb\u0dc1\u0dca\u0db1 \u0dad\u0dd2\u0db6\u0dd4\u0dab\u0dda \u0db1\u0dd0\u0dc4\u0dd0. \u0d92\u0dad\u0dca \u0d91\u0d9a \u0dc0\u0dad\u0dcf\u0dc0\u0d9a\u0dca \u0db4\u0dca\u200d\u0dbb\u0daf\u0dda\u0dc1\u0dc0\u0dcf\u0daf\u0dd3 \u0db4\u0dca\u200d\u0dbb\u0dc1\u0dca\u0db1\u0dba\u0d9a\u0dca \u0db8\u0dad\u0dd4\u0dc0\u0dd4\u0dab\u0dcf \u0db8\u0dad\u0d9a\u0dba\u0dd2. \u0d92 \u0db8\u0dcf\u0dad\u0dbb \u0db4\u0dca\u200d\u0dbb\u0daf\u0dda\u0dc1\u0dba\u0dda \u0dc3\u0dc4\u0ddd\u0daf\u0dbb\u0dc0\u0dbb\u0dd4 \u0dc3\u0dc4 \u0d92 \u0d9a\u0dcf\u0dbd\u0dba\u0dda \u0d85\u0db4\u0dd2 \u0db1\u0dd4\u0dc0\u0dbb \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba \u0d9a\u0dd2\u0dba\u0dbd \u0dc4\u0db3\u0dd4\u0db1\u0dca\u0dc0\u0db4\u0dd4 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0dc3\u0dc4\u0ddd\u0daf\u0dbb\u0dc0\u0dbb\u0dd4 \u0d91\u0d9a\u0dca\u0d9a. \u0dc4\u0dbb\u0dd2\u0dba\u0da7\u0db8 \u0d9a\u0dd2\u0dc0\u0dca\u0dc0\u0ddc\u0dad\u0dca \u0db8\u0dcf\u0dad\u0dbb \u0dc3\u0dc4 \u0dc0\u0dda\u0dba\u0db1\u0dca\u0d9c\u0ddc\u0da9 \u0db4\u0dca\u200d\u0dbb\u0daf\u0dda\u0dc1\u0dc0\u0dbd \u0dc3\u0dc4\u0ddd\u0daf\u0dbb\u0dc0\u0dbb\u0dd4 \u0d85\u0dad\u0dbb.\u201d\n1971 \u0dc0\u0db1 \u0dc0\u0dd2\u0da7 \u0da2.\u0dc0\u0dd2.\u0db4\u0dd9. \u0dbb\u0da7 \u0dad\u0db8\u0db1\u0dca\u0da7 \u0db4\u0dc4\u0dc3\u0dd4\u0dc0\u0db1 \u0dbd\u0dd9\u0dc3 \u0db4\u0dca\u200d\u0dbb\u0daf\u0dda\u0dc1\u0dc0\u0dbd\u0da7 \u0db6\u0dd9\u0daf\u0dcf \u0dc0\u0dd9\u0db1\u0dca \u0d9a\u0ddc\u0da7 \u0dad\u0dd2\u0db6\u0dd2\u0dab\u0dd2. \u0db1\u0dd4\u0dc0\u0dbb \u0db4\u0dcf\u0dbb\u0dda \u0db4\u0dd2\u0dc4\u0dd2\u0da7\u0dd2 \u0d9c\u0db8\u0dca\u0db4\u0dc4 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0da7 \u0d85\u0dba\u0dad\u0dca \u0dc0\u0dda\u0dba\u0db1\u0dca\u0d9c\u0ddc\u0da9 \u0d94\u0dc0\u0dd4\u0db1\u0dca\u0d9c\u0dda \u2018\u0dc3\u0dd2\u0dad\u0dd2\u0dba\u0db8\u0da7\u2019 \u0d85\u0db1\u0dd4\u0dc0 \u0d85\u0dba\u0dad\u0dca \u0dc0\u0dd6\u0dba\u0dda \u0db1\u0dd4\u0dc0\u0dbb \u0d9a\u0ddc\u0da7\u0dc3\u0da7\u0dba.\n\u201c\u0db4\u0dca\u200d\u0dbb\u0dc1\u0dca\u0db1\u0dba \u0da7\u0dd2\u0d9a\u0d9a\u0dca \u0daf\u0dd4\u0dbb\u0daf\u0dd2\u0d9c \u0d9c\u0dd2\u0dc4\u0dd2\u0db1\u0dca \u0d9c\u0dd0\u0da7\u0dd4\u0db8\u0d9a\u0da7 \u0db8\u0dd4\u0dbd \u0db4\u0dd4\u0dbb\u0db8\u0dd2\u0db1\u0dca \u0dc3\u0db8\u0dc4\u0dbb \u0dc0\u0dd2\u0da7 \u0db4\u0dc4\u0dbb\u0daf\u0dd3\u0db8\u0d9a\u0da7 \u0dba\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca \u0db8\u0da7\u0dca\u0da7\u0db8\u0d9a \u0dad\u0dd2\u0db6\u0dd4\u0dab\u0dcf. \u0db8\u0db8 \u0daf\u0dd9\u0db4\u0dcf\u0dbb\u0dca\u0dc1\u0dc0\u0dba\u0db8 \u0dc3\u0db8\u0d9f \u0dc3\u0dcf\u0d9a\u0da0\u0dca\u0da1\u0dcf \u0d9a\u0dbb\u0db1\u0dca\u0db1 \u0d9a\u0da7\u0dba\u0dd4\u0dad\u0dd4 \u0db4\u0dd2\u0dc5\u0dd2\u0dba\u0dd9\u0dc5 \u0d9a\u0dbb \u0d9c\u0dad\u0dca\u0dad\u0dcf. \u0db8\u0dcf\u0dad\u0dbb \u0db4\u0dd2\u0dbb\u0dd2\u0dc3 \u0dc4\u0dd2\u0dad\u0dd4\u0dc0 \u0db8\u0db8 \u0dc0\u0dd0\u0dbd\u0dd2\u0d9c\u0db8 \u0db1\u0dd2\u0dc3\u0dcf \u0d92 \u0d85\u0dba\u0d9c\u0dda \u0db4\u0dd0\u0dad\u0dca\u0dad \u0d9c\u0db1\u0dd2\u0dba\u0dd2 \u0d9a\u0dd2\u0dba\u0dbd\u0dcf. \u0d92\u0dad\u0dca \u0db8\u0db8 \u0db8\u0dd0\u0daf\u0dd2\u0dc4\u0dad\u0dca\u0dc0 \u0daf\u0dd2\u0d9c\u0dd2\u0db1\u0dca \u0daf\u0dd2\u0d9c\u0da7\u0db8 \u0daf\u0dd9\u0d9c\u0ddc\u0dbd\u0dca\u0dbd\u0ddd \u0d91\u0d9a\u0dca\u0d9a \u0d9a\u0dae\u0dcf\u0db6\u0dc4 \u0d9a\u0dbb\u0dbd\u0dcf \u0db4\u0dca\u200d\u0dbb\u0dc1\u0dca\u0db1\u0dba \u0dc0\u0dd2\u0dc3\u0db3\u0dd4\u0dc0\u0dcf.\n\u0db8\u0dda \u0db4\u0dca\u200d\u0dbb\u0dc1\u0dca\u0db1\u0dba \u0dc4\u0dd0\u0dbb\u0dd4\u0dab\u0dd4 \u0d9a\u0ddc\u0da7 \u0db8\u0dd0\u0d9c\u0dc3\u0dd2\u0db1\u0dca \u0db6\u0db1\u0dca\u0db0\u0db1\u0dcf\u0d9c\u0dcf\u0dbb\u0dba\u0dda \u0db6\u0dbb\u0db4\u0dad\u0dc5 \u0db4\u0dca\u200d\u0dbb\u0dc1\u0dca\u0db1 \u0db8\u0dad\u0dd4 \u0dc0\u0dd4\u0dab\u0dda \u0db1\u0dd0\u0dc4\u0dd0. \u0d92 \u0db4\u0dca\u200d\u0dbb\u0dc1\u0dca\u0db1\u0dd9\u0db1\u0dca \u0db4\u0dc3\u0dca\u0dc3\u0dd9 \u0d85\u0db4\u0dd2 \u0dc3\u0dd4\u0db4\u0dd4\u0dbb\u0dd4\u0daf\u0dd4 \u0dc0\u0dd2\u0daf\u0dd2\u0dc4\u0da7 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dcf. \u0dc0\u0dd9\u0db1\u0dad\u0dca \u0d85\u0dc0\u0dc3\u0dca\u0dae\u0dcf\u0dc0\u0dbd \u0db4\u0dd0\u0db1 \u0db1\u0dd0\u0d9f\u0dd4\u0dab\u0dd4 \u0db4\u0dca\u200d\u0dbb\u0dc1\u0dca\u0db1 \u0dc0\u0dd4\u0dab\u0dda \u0dc3\u0dd2\u0dbb \u0d9c\u0dd9\u0dc0\u0dbd\u0dca \u0dc3\u0dc4 \u0d9a\u0db3\u0dc0\u0dd4\u0dbb\u0dd4 \u0dad\u0dd4\u0dc5 \u0da2\u0dc0\u0dd2\u0db4\u0dd9 \u0daf\u0dda\u0dc1\u0db4\u0dcf\u0dbd\u0db1\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0db4\u0dd9\u0db1\u0dd3 \u0dc3\u0dd2\u0da7\u0dd2 \u0d85\u0dba\u0da7 \u0dbb\u0dcf\u0da2\u0dca\u200d\u0dba \u0dba\u0db1\u0dca\u0dad\u0dca\u200d\u0dbb\u0dba\u0dda \u0d9a\u0ddc\u0da7\u0dc3\u0dca\u0dc0\u0dbd \u0d8b\u0dc3\u0dd2 \u0d9c\u0dd0\u0db1\u0dca\u0dc0\u0dd3\u0db8 \u0dc3\u0dc4 \u0d85\u0db1\u0dd4\u0db6\u0dbd\u0dba \u0db4\u0dd2\u0da7 \u0d87\u0dad\u0dd0\u0db8\u0dca \u0d85\u0dba \u0dc0\u0dd2\u0dc3\u0dd2\u0db1\u0dca \u0d9a\u0dbb\u0db1 \u0dbd\u0daf \u0db4\u0dc4\u0dbb\u0daf\u0dd3\u0db8\u0dca \u0dc3\u0dc4 \u0da2\u0dc0\u0dd2\u0db4\u0dd9 \u0daf\u0dda\u0dc1\u0db4\u0dcf\u0dbd\u0db1\u0dba\u0da7 \u0dc4\u0dd2\u0dad\u0dc0\u0dad\u0dca \u0d87\u0dad\u0dd0\u0db8\u0dca \u0daf\u0dd9\u0db1\u0dcf \u0dc0\u0dd2\u0dc3\u0dd2\u0db1\u0dca \u0da2\u0dc0\u0dd2\u0db4\u0dd9 \u0daf\u0dda\u0dc1\u0db4\u0dcf\u0dbd\u0db1\u0dba\u0da7 \u0d91\u0dbb\u0dd9\u0dc4\u0dd2\u0dc0 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0dc3\u0db8\u0dc4\u0dbb \u0d85\u0dba\u0da7 \u0d9a\u0dc5 \u0db4\u0dc4\u0dbb\u0daf\u0dd3\u0db8\u0dca\u0dba. \u0db6\u0ddd\u0db4\u0d9c\u0dda\u0dbd\u0dcf\u0d9c\u0dda \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0da7\u0dba\u0dd4\u0dad\u0dd4\u0dc0\u0dbd\u0da7 \u0d91\u0d9a\u0dca \u0dc0\u0dd6 \u0db4\u0d9a\u0dca\u0dc2\u0dba\u0dda \u0d85\u0dba\u0da7 \u0db8\u0dcf\u0d9a\u0dca\u0dc3\u0dca\u0dc0\u0dcf\u0daf\u0dd3 \u0daf\u0dbb\u0dca\u0dc1\u0db1\u0dba \u0db4\u0dd2\u0dc5\u0dd2\u0db6\u0db3 \u0dc3\u0dcf\u0d9a\u0da0\u0dca\u0da1\u0dcf \u0db8\u0dd9\u0dc4\u0dd9\u0dba\u0dc0\u0dd6 \u0d9a\u0dd2\u0dc4\u0dd2\u0db4 \u0daf\u0dd9\u0db1\u0dcf \u0d85\u0dad\u0dbb \u0daf\u0dba\u0dcf \u0dc0\u0db1\u0dca\u0db1\u0dd2\u0d86\u0dbb\u0da0\u0dca\u0da0\u0dd2 \u0daf \u0dc0\u0dd2\u0dba.\n\u201c\u0daf\u0dba\u0dcf \u0dc0\u0db1\u0dca\u0db1\u0dd2\u0d86\u0dbb\u0da0\u0dca\u0da0\u0dd2 \u0dc3\u0dc4\u0ddd\u0daf\u0dbb\u0dba\u0dcf \u0db8\u0dc4 \u0db1\u0da9\u0dd4\u0dc0\u0dda \u0dc3\u0dd0\u0d9a\u0d9a\u0dbb\u0dd4\u0dc0\u0dd9\u0d9a\u0dca \u0db1\u0dd9\u0dc0\u0dd9\u0dba\u0dd2. \u0d91\u0dba\u0dcf \u0dad\u0d82\u0d9c\u0dbd\u0dca\u0dbd\u0dda \u0dc0\u0dd3\u0dbb\u0d9a\u0dd0\u0da7\u0dd2\u0dba\u0dda \u0d9a\u0dd9\u0db1\u0dd9\u0d9a\u0dca. \u0db4\u0dca\u200d\u0dbb\u0dd2\u0dba\u0db8\u0db1\u0dcf\u0db4 \u0d92\u0dc0\u0d9c\u0dda\u0db8 \u0d85\u0db0\u0dca\u200d\u0dba\u0dba\u0db1\u0dc1\u0dd3\u0dbd\u0dd2 \u0dc3\u0dc4\u0ddd\u0daf\u0dbb\u0dba\u0dd9\u0d9a\u0dca. \u0db4\u0d9a\u0dca\u0dc2\u0dba\u0dda \u0d85\u0dba\u0da7 \u0db6\u0db1\u0dca\u0db0\u0db1\u0dcf\u0d9c\u0dcf\u0dbb\u0dba\u0dda \u0daf\u0dd3 \u0db8\u0dcf\u0d9a\u0dca\u0dc3\u0dca\u0dc0\u0dcf\u0daf\u0dd3 \u0daf\u0dbb\u0dca\u0dc1\u0db1\u0dba \u0daf\u0dd2\u0d9c\u0dd2\u0db1\u0dca \u0daf\u0dd2\u0d9c\u0da7\u0db8 \u0dc4\u0daf\u0dcf\u0dbb\u0db1\u0dca\u0db1\u0da7 \u0dc3\u0dcf\u0d9a\u0da0\u0dca\u0da1\u0dcf \u0db8\u0dd9\u0dc4\u0dd9\u0dba\u0dc0\u0dd6 \u0d85\u0dba\u0d9c\u0dd9\u0db1\u0dca \u0d91\u0d9a\u0dca \u0d85\u0dba\u0dd9\u0d9a\u0dca. \u0d94\u0dc4\u0dd4\u0da7 \u0d85\u0db8\u0dad\u0dbb \u0dc0\u0db1\u0dc3\u0dd2\u0d82\u0dc4 \u0dc3\u0dc4\u0ddd\u0daf\u0dbb\u0dba\u0dcf\u0dad\u0dca \u0db8\u0db8\u0dad\u0dca \u0d92 \u0dc3\u0dcf\u0d9a\u0da0\u0dca\u0da1\u0dcf \u0db8\u0dd9\u0dc4\u0dd9\u0dba\u0dc0\u0dd6\u0dc0\u0dcf. \u0d89\u0dad\u0dcf\u0db8\u0dad\u0dca \u0d89\u0d9a\u0dca\u0db8\u0dab\u0dd2\u0db1\u0dca \u0db4\u0d9a\u0dca\u0dc2\u0dba\u0dda \u0db8\u0db0\u0dca\u200d\u0dba\u0db8 \u0d9a\u0dcf\u0dbb\u0d9a \u0dc3\u0db7\u0dcf\u0dc0\u0da7 \u0db4\u0dad\u0dca\u0dc0\u0dd4\u0dab\u0dd4 \u0daf\u0dba\u0dcf \u0dc3\u0dc4\u0ddd\u0daf\u0dbb\u0dba\u0dcf \u0db8\u0da7\u0dad\u0dca \u0d9a\u0dbd\u0dd2\u0db1\u0dca 1979 \u0daf\u0dd3 \u0da2\u0db1\u0dad\u0dcf \u0dc0\u0dd2\u0db8\u0dd4\u0d9a\u0dca\u0dad\u0dd2 \u0db4\u0dd9\u0dbb\u0db8\u0dd4\u0dab\u0dda \u0db4\u0dca\u200d\u0dbb\u0db0\u0dcf\u0db1 \u0dbd\u0dda\u0d9a\u0db8\u0dca \u0dc0\u0dd4\u0dab\u0dcf. \u0d8a\u0da7 \u0da7\u0dd2\u0d9a \u0d9a\u0dcf\u0dbd\u0dd9\u0d9a\u0da7 \u0db4\u0dc3\u0dca\u0dc3\u0dda \u0d87\u0dad\u0dd0\u0db8\u0dca \u0dc4\u0dda\u0dad\u0dd6\u0db1\u0dca \u0db1\u0dd2\u0dc3\u0dcf \u0d94\u0dc4\u0dd4 \u0db4\u0d9a\u0dca\u0dc2\u0dba\u0dd9\u0db1\u0dca \u0d89\u0dc0\u0dad\u0dca\u0dc0\u0dd3 \u200c\u0db4\u0dde\u0daf\u0dca\u0d9c\u0dbd\u0dd2\u0d9a \u0dc0\u0dd0\u0da9 \u0d9a\u0da7\u0dba\u0dd4\u0dad\u0dd4\u0dc0\u0dbd \u0dba\u0dd9\u0daf\u0dd4\u0dab\u0dcf.\u201d\n1990 \u0d85\u0d9c \u0db7\u0dcf\u0d9c\u0dba\u0dda \u0daf\u0dd3 \u0db4\u0db8\u0dab \u0dba\u0dc5\u0dd2 \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0db4\u0dad\u0dca \u0dc0\u0dd6 \u0daf\u0dba\u0dcf \u0dc0\u0db1\u0dca\u0db1\u0dd2\u0d86\u0dbb\u0da0\u0dca\u0da0\u0dd2 \u0db4\u0dc3\u0dd4\u0dc0 \u0db1\u0dd2\u0daf\u0dc4\u0dc3\u0dca \u0d9a\u0dc5 \u0d85\u0dad\u0dbb \u0d89\u0db1\u0dca \u0d85\u0db1\u0dad\u0dd4\u0dbb\u0dd4\u0dc0 \u0db4\u0dde\u0daf\u0dca\u0d9c\u0dbd\u0dd2\u0d9a \u0d89\u0d82\u0d9c\u0dca\u200d\u0dbb\u0dd3\u0dc3\u0dd2 \u0d9c\u0dd4\u0dbb\u0dd4\u0dc0\u0dbb\u0dba\u0d9a\u0dd4 \u0dbd\u0dd9\u0dc3 \u0dc0\u0dd3\u0dbb\u0d9a\u0dd0\u0da7\u0dd2\u0dba \u0db4\u0dca\u200d\u0dbb\u0daf\u0dda\u0dc1\u0dba\u0dda \u0dc3\u0dda\u0dc0\u0dba \u0d9a\u0dc5\u0dda \u0dba. \u0dad\u0d82\u0d9c\u0dbd\u0dca\u0dbd, \u0dc0\u0dd3\u0dbb\u0d9a\u0dd0\u0da7\u0dd2\u0dba, \u0dc4\u0dd3\u0db1\u0dca\u0db6\u0dd4\u0db1\u0dca\u0db1 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0da2\u0dd2\u0dc0\u0dad\u0dca \u0dc0\u0dd6 \u0d94\u0dc4\u0dd4 \u0db8\u0dd2\u0dba\u0dba\u0db1 \u0dc0\u0dd2\u0da7 68 \u0dc0\u0dd2\u0dba\u0dda \u0db4\u0dc3\u0dd4 \u0dc0\u0dd2\u0dba. \u0daf\u0dd2\u0dba\u0dab\u0dd2\u0dba\u0db1\u0dca \u0daf\u0dd9\u0daf\u0dd9\u0db1\u0d9a\u0dd4\u0d9c\u0dda \u0db4\u0dd2\u0dba\u0dd9\u0d9a\u0dca \u0dc0\u0dd2\u0dba.\n\u201c\u0d85\u0db4\u0dd2 \u0daf\u0dcf\u0dc4\u0d9a\u0dca \u0dc0\u0dd2\u0dad\u0dbb \u0dbb\u0db3\u0dc0\u0dcf \u0dc4\u0dd2\u0da7\u0dd2\u0dba\u0dda \u0dc0\u0dd2\u0dc0\u0dd2\u0db0 \u0dc0\u0dcf\u0da7\u0dca\u0da7\u0dd4\u0dc0\u0dbd. \u0d92 \u0d85\u0dad\u0dbb \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dad\u0dca\u0dad \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0dbb\u0dd4\u0dad\u0dca \u0dc4\u0dd2\u0da7\u0dd2\u0dba\u0dcf. \u0d85\u0db4\u0dd2 \u0d85\u0dad\u0dbb \u0dc3\u0dd2\u0da7\u0dd2 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd \u0dc1\u0dd2\u0dc2\u0dca\u200d\u0dba\u0dba\u0db1\u0dca\u0d9c\u0dd9\u0db1\u0dca \u0db6\u0dc4\u0dd4\u0dad\u0dbb\u0dba \u0d9a\u0dbd\u0dcf \u0db8\u0dcf\u0db0\u0dca\u200d\u0dba\u0dba\u0dd9\u0db1\u0dca \u0d8b\u0db4\u0dcf\u0db0\u0dd2\u0dba \u0dc4\u0daf\u0dcf\u0dbb\u0db8\u0dd2\u0db1\u0dca \u0dc4\u0dd2\u0da7\u0db4\u0dd4 \u0d85\u0dba. \u0d8a\u0dc5\u0d9f\u0da7 \u0d89\u0d82\u0da2\u0dd2\u0db1\u0dda\u0dbb\u0dd4 \u0d85\u0d82\u0dc1\u0dba\u0dda \u0d85\u0dba. \u0d92 \u0d85\u0dba \u0db8\u0ddc\u0dbb\u0da7\u0dd4\u0dc0 \u0d9a\u0da7\u0dd4\u0db6\u0dd0\u0daf\u0dca\u0daf \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0dc1\u0dd2\u0dc2\u0dca\u200d\u0dba\u0dba\u0ddd. \u0db8\u0da7 \u0db8\u0dad\u0d9a \u0dc4\u0dd0\u0da7\u0dd2\u0dba\u0da7 \u0db8\u0dd0\u0d9c\u0dc3\u0dd2\u0db1\u0dca \u0db6\u0db1\u0dca\u0db0\u0db1\u0dcf\u0d9c\u0dcf\u0dbb\u0dba\u0dda \u0da2\u0dd3\u0dc0 \u0dc0\u0dd2\u0daf\u0dca\u200d\u0dba\u0dcf \u0dc0\u0dd2\u0dc2\u0dba \u0dc4\u0daf\u0dcf\u0dbb\u0db4\u0dd4 \u0d9a\u0dd2\u0dc3\u0dd2\u0db8 \u0d9a\u0dd9\u0db1\u0dd9\u0d9a\u0dca \u0dc4\u0dd2\u0da7\u0dd2\u0dba\u0dda \u0db1\u0dd0\u0dc4\u0dd0.\u201d\n\u0dbd\u0dba\u0db1\u0dbd\u0dca \u0db6\u0ddd\u0db4\u0d9c\u0dda \u0db4\u0dc0\u0dc3\u0db1\u0dca\u0db1\u0dda \u0d89\u0d82\u0da2\u0dd2\u0db1\u0dda\u0dbb\u0dd4 \u0dc0\u0dd2\u0daf\u0dca\u200d\u0dba\u0dcf\u0dc0 \u0dba\u0db8\u0d9a\u0dca \u0d85\u0dbd\u0dd4\u0dad\u0dd2\u0db1\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dd2\u0dbb\u0dd3\u0db8 \u0d89\u0d9a\u0dca\u0db8\u0dc0\u0dcf \u0d9c\u0ddc\u0dc3\u0dca \u0dc3\u0db8\u0dcf\u0da2\u0dba \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8\u0dda \u0d9a\u0da7\u0dba\u0dd4\u0dad\u0dca\u0dad\u0d9a\u0dd4\u0dad\u0dca \u0dc3\u0dd2\u0daf\u0dd4 \u0d9a\u0dbb\u0db1 \u0db6\u0dc0\u0dba\u0dd2. \u0d94\u0dc4\u0dd4\u0da7 \u0d85\u0db1\u0dd4\u0dc0 \u0daf\u0dda\u0dc1\u0db4\u0dcf\u0dbd\u0db1\u0dba \u0dba\u0db1\u0dd4\u0dc0\u0dd9\u0db1\u0dca \u0d85\u0daf\u0dc4\u0dc3\u0dca \u0dc0\u0db1\u0dca\u0db1\u0dda\u0daf \u0dc3\u0db8\u0dcf\u0da2\u0dba \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8\u0dba\u0dd2. \u0d9c\u0dab\u0dd2\u0dad\u0dba \u0dc4\u0dcf \u0dc0\u0dd2\u0daf\u0dca\u200d\u0dba\u0dcf\u0dc0 \u0dc0\u0dd2\u0dc2\u0dba \u0d85\u0dad\u0dd2\u0db1\u0dca \u0db4\u0db8\u0dab\u0d9a\u0dca \u0db1\u0ddc\u0dc0 \u0d85\u0dbb\u0db8\u0dd4\u0dab\u0dd4 \u0d85\u0dad\u0dd2\u0db1\u0dca \u0daf \u0db6\u0dd0\u0dbd\u0dd6 \u0dc0\u0dd2\u0da7 \u0daf\u0dda\u0dc1\u0db4\u0dcf\u0dbd\u0db1\u0dba \u0dc4\u0dcf \u0dc3\u0db8\u0d9f \u0dc3\u0db8\u0dca\u0db6\u0db1\u0dca\u0db0 \u0db6\u0dc0 \u0d94\u0dc4\u0dd4 \u0dc0\u0dd2\u0dc1\u0dca\u0dc0\u0dcf\u0dc3 \u0d9a\u0dbb\u0dba\u0dd2. \u0dc3\u0dd2\u0dba\u0dbd\u0dd4 \u0dc0\u0dd2\u0daf\u0dca\u200d\u0dba\u0dcf\u0dad\u0dca\u0db8\u0d9a \u0da2\u0dba\u0d9c\u0dca\u200d\u0dbb\u0dc4\u0dab \u0db8\u0dd2\u0db1\u0dd2\u0dc3\u0dcf\u0d9c\u0dda \u0dc3\u0d82\u0dc0\u0dbb\u0dca\u0db0\u0db1\u0dba\u0da7 \u0db8\u0dd9\u0db1\u0dca\u0db8 \u0da2\u0dd3\u0dc0\u0dd2\u0dad\u0dba \u0db4\u0dc4\u0dc3\u0dd4 \u0d9a\u0dd2\u0dbb\u0dd3\u0db8\u0da7 \u0d8b\u0db4\u0dba\u0ddd\u0d9c\u0dd3 \u0dc0\u0dd2\u0dba \u0dba\u0dd4\u0dad\u0dd4 \u0dc0\u0dd4\u0dc0\u0dad\u0dca \u0db8\u0dda \u0dc3\u0db8\u0dcf\u0da2\u0dba \u0dad\u0dd4\u0dc5 \u0d92\u0dc0\u0dcf \u0db7\u0dcf\u0dc0\u0dd2\u0dad \u0dc0\u0db1\u0dca\u0db1\u0dda \u0dc4\u0dd4\u0daf\u0dd9\u0d9a\u0dca \u0db1\u0dd2\u0dc2\u0dca\u0db4\u0dcf\u0daf\u0db1 \u0db8\u0dcf\u0dbb\u0dca\u0d9c \u0dc4\u0ddd \u0d9a\u0ddc\u0da7\u0dc3\u0dca \u0dc4\u0dd2\u0db8\u0dd2\u0d9a\u0dbb\u0dd4\u0dc0\u0db1\u0dca\u0da7 \u0dc0\u0dd0\u0da9\u0dd2 \u0dbd\u0dcf\u0db7 \u0d8b\u0db4\u0daf\u0dca\u0daf\u0dc0\u0dd3\u0db8 \u0dc3\u0db3\u0dc4\u0dcf \u0db4\u0db8\u0dab\u0d9a\u0dca \u0db6\u0dc0 \u0d94\u0dc4\u0dd4 \u0db4\u0dc0\u0dc3\u0dba\u0dd2. \u0db8\u0dda \u0dad\u0dad\u0dca\u0dad\u0dca\u0dc0\u0dba \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8\u0da7 \u0daf\u0dda\u0dc1\u0db4\u0dcf\u0dbd\u0db1\u0dba\u0da7 \u0db4\u0dca\u200d\u0dbb\u0dcf\u0dba\u0ddd\u0d9c\u0dd2\u0d9a \u0db8\u0dd9\u0dc4\u0dd9\u0dc0\u0dbb\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0d9a\u0dca \u0d89\u0da7\u0dd4 \u0d9a\u0dc5 \u0dc4\u0dd0\u0d9a\u0dd2 \u0db6\u0dc0 \u0d94\u0dc4\u0dd4\u0d9c\u0dda \u0d85\u0daf\u0dc4\u0dc3\u0dba\u0dd2.\n\u201c\u0d85\u0db1\u0dd9\u0d9a\u0dca \u0d85\u0dad\u0da7 \u0d85\u0db4\u0dda \u0dbb\u0da7\u0dda \u0d86\u0dab\u0dca\u0da9\u0dd4 \u0d85\u0db1\u0dd4\u0d9c\u0db8\u0db1\u0dba \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0db1\u0dd2\u0dc3\u0dcf\u0db8 \u0d9a\u0dbd\u0dcf \u0dc0\u0dd2\u0dc2\u0dba\u0dba\u0db1\u0dca \u0dc4\u0daf\u0dcf\u0dbb\u0db1 \u0d85\u0dba \u0dc3\u0dcf\u0db4\u0dda\u0d9a\u0dca\u0dc2\u0dc0 \u0dc0\u0dd0\u0da9\u0dd2 \u0dc0\u0dd4\u0dab\u0dcf. \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0db8\u0dc4\u0dad\u0dcf\u0d9c\u0dda \u0dc3\u0dc4 \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0db8\u0dd0\u0dad\u0dd2\u0db1\u0dd2\u0dba\u0d9c\u0dda \u0d86\u0dab\u0dca\u0da9\u0dd4\u0dc0\u0dbd \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dad\u0db8\u0dba\u0dd2 \u0db8\u0dda \u0d9a\u0dca\u200d\u0dbb\u0db8\u0dba\u0da7 \u0db8\u0d9c \u0db4\u0dd0\u0daf\u0dd4\u0dc0\u0dda.\u201d\n\u0db6\u0ddc\u0dc4\u0ddd \u0daf\u0dbb\u0dd4\u0dc0\u0db1\u0dca\u0da7 \u0db8\u0dd9\u0db1\u0dca\u0db8 \u0dbd\u0dba\u0db1\u0dbd\u0dca \u0db6\u0ddd\u0db4\u0d9c\u0dda \u0da7 \u0daf \u0db4\u0dcf\u0dc3\u0dbd\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0db0\u0db1\u0dcf\u0dad\u0dca\u0db8\u0d9a \u0db6\u0dbd\u0db4\u0dd1\u0db8\u0d9a\u0dca \u0daf \u0d87\u0dad\u0dd2 \u0d9a\u0dc5\u0dda\u0dba. \u0d92\u0dad\u0dca \u0d92 \u0dc0\u0dd9\u0db1\u0dc3\u0dca \u0d86\u0d9a\u0dcf\u0dbb\u0dba\u0d9a\u0da7\u0dba. \u0d94\u0dc4\u0dd4\u0d9c\u0dda \u0db7\u0dde\u0dad\u0dd2\u0d9a \u0dc0\u0dd2\u0daf\u0dca\u200d\u0dba\u0dcf \u0d9c\u0dd4\u0dbb\u0dd4\u0dc0\u0dbb\u0dba\u0dcf \u0dc0\u0dd6 \u0dc0\u0dd2\u0da2\u0dda\u0dc3\u0dd6\u0dbb\u0dd2\u0dba \u0db8\u0dc4\u0dad\u0dcf \u0db1\u0dd2\u0dc3\u0dcf\u0dba. \u0d94\u0dc4\u0dd4\u0da7 \u0db4\u0dd9\u0dbb \u0dc3\u0dd2\u0da7\u0dd2 \u0db7\u0dde\u0dad\u0dd2\u0d9a \u0dc0\u0dd2\u0daf\u0dca\u200d\u0dba\u0dcf \u0d9c\u0dd4\u0dbb\u0dd4\u0dc0\u0dbb\u0dba\u0dcf\u0d9c\u0dda \u0daf\u0dd4\u0dbb\u0dca\u0dc0\u0dbd \u0d89\u0d9c\u0dd0\u0db1\u0dca\u0dc0\u0dd3\u0db8\u0dda \u0d9a\u0dca\u200d\u0dbb\u0db8\u0dc0\u0dda\u0daf\u0dba \u0dc4\u0dda\u0dad\u0dd4\u0dc0\u0dd9\u0db1\u0dca \u0db4\u0dd0\u0db8\u0dd2\u0dab\u0dd2 \u0d94\u0dc4\u0dd4\u0d9c\u0dda \u0d89\u0d9c\u0dd0\u0db1\u0dca\u0dc0\u0dd3\u0db8\u0dda \u0d9a\u0dca\u200d\u0dbb\u0db8\u0dc0\u0dda\u0daf\u0dba \u0d9c\u0dd0\u0db1 \u0daf \u0dc1\u0dd2\u0dc2\u0dca\u200d\u0dba\u0dba\u0dd2\u0db1\u0dca \u0dc3\u0dd2\u0dba\u0dbd\u0dd4\u0daf\u0dd9\u0db1\u0dcf\u0db8 \u0db4\u0dcf\u0dc4\u0dda \u0db4\u0dc3\u0dd4\u0dc0\u0dd6\u0dba\u0dda \u0dc3\u0dd0\u0d9a\u0db8\u0dd4\u0dc3\u0dd4 \u0db6\u0dd2\u0dba\u0d9a\u0dd2\u0db1\u0dd2. \u0d91\u0dc4\u0dd9\u0dad\u0dca \u0dc0\u0dd2\u0da2\u0dda\u0dc3\u0dd6\u0dbb\u0dd2\u0dba \u0db8\u0dc4\u0dad\u0dcf \u0dc3\u0dad\u0dca\u200d\u0dba \u0da2\u0dd3\u0dc0\u0dd2\u0dad\u0dba\u0dda \u0db4\u0dc0\u0dad\u0dd2\u0db1 \u0d8b\u0daf\u0dcf\u0dc4\u0dbb\u0dab \u0dba\u0ddc\u0daf\u0dcf \u0d9c\u0db1\u0dd2\u0db8\u0dd2\u0db1\u0dca \u0dc3\u0d82\u0d9a\u0dbd\u0dca\u0db4, \u0db1\u0dd3\u0dad\u0dd2 \u0dc3\u0dc4 \u0dc3\u0dd2\u0daf\u0dca\u0db0\u0dcf\u0db1\u0dca\u0dad \u0dc0\u0dd2\u0dc3\u0dca\u0dad\u0dbb \u0d9a\u0dbb \u0daf\u0dd3\u0db8\u0da7 \u0dc3\u0dbb\u0dbd \u0db7\u0dcf\u0dc2\u0dcf\u0dc0\u0d9a\u0dca \u0dba\u0ddc\u0daf\u0dcf \u0d9c\u0dad\u0dca\u0dad\u0dda\u0dba.\n\u0d8b\u0daf\u0dca\u0dba\u0ddd\u0d9c\u0dd2\u0db8\u0dad\u0dca \u0db8\u0dd9\u0db1\u0dca\u0db8 \u0d9a\u0da9\u0dd2\u0dc3\u0dbb \u0d9c\u0dd4\u0dbb\u0dd4\u0dc0\u0dbb\u0dba\u0dd9\u0d9a\u0dca \u0dbd\u0dd0\u0db6\u0dd3\u0db8\u0dda \u0dc4\u0dda\u0dad\u0dd4\u0dc0\u0dd9\u0db1\u0dca \u0dc1\u0dd2\u0dc2\u0dca\u200d\u0dba\u0dba\u0ddd \u0db6\u0ddc\u0dc4\u0ddd \u0daf\u0dd9\u0db1\u0dd9\u0d9a\u0dca \u0db7\u0dde\u0dad\u0dd2\u0d9a \u0dc0\u0dd2\u0daf\u0dca\u200d\u0dba\u0dcf \u0dc0\u0dd2\u0dc2\u0dba \u0dc4\u0ddc\u0db3\u0dd2\u0db1\u0dca \u0dc3\u0db8\u0dad\u0dca \u0dc0\u0dd6\u0dc4. \u0dc0\u0dd2\u0da5\u0dcf\u0db1\u0dba \u0db1\u0dd2\u0dbb\u0dca\u0db8\u0dcf\u0dab\u0dba \u0dc0\u0dd3\u0db8\u0dda \u0daf\u0dd3 \u0dc3\u0db8\u0dcf\u0da2 \u0db4\u0dbb\u0dd2\u0dc3\u0dbb\u0dba\u0dda \u0d87\u0dad\u0dd2 \u0dc0\u0dd0\u0daf\u0d9c\u0dad\u0dca\u0d9a\u0db8\u0dad\u0dca \u0d92 \u0db4\u0dbb\u0dd2\u0dc3\u0dbb\u0dba \u0db8\u0dad \u0dba\u0db8\u0dd9\u0d9a\u0dca \u0d9a\u0dd9\u0dad\u0dbb\u0db8\u0dca \u0dc3\u0dcf\u0dbb\u0dca\u0dae\u0d9a \u0daf\u0dd2\u0dc0\u0dd2\u0dba\u0d9a\u0dca \u0d9c\u0dd9\u0dc0\u0db1\u0dca\u0db1\u0dda \u0daf \u0dba\u0db1\u0dca\u0db1 \u0db6\u0ddc\u0dc4\u0ddd \u0dc3\u0dd9\u0dba\u0dd2\u0db1\u0dca \u0dbb\u0db3\u0dcf \u0db4\u0dc0\u0dad\u0dd2\u0db1 \u0d86\u0d9a\u0dcf\u0dbb\u0dba\u0dad\u0dca \u0db4\u0dd2\u0dc5\u0dd2\u0db6\u0db3 \u0dc0 \u0db6\u0ddd\u0db4\u0d9c\u0dda \u0daf\u0dd0\u0dbb\u0dd6 \u0db8\u0dcf\u0d9a\u0dca\u0dc3\u0dca\u0dc0\u0dcf\u0daf\u0dd3 \u0d85\u0daf\u0dc4\u0dc3\u0dca \u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba\u0dd9\u0db1\u0dca \u0dad\u0dc4\u0dc0\u0dd4\u0dbb\u0dd4 \u0dc0\u0dd6 \u0db6\u0dc0 \u0d94\u0dc4\u0dd4 \u0db4\u0dc0\u0dc3\u0dba\u0dd2.\n\u201c\u0d85\u0db4\u0dd2\u0da7 \u0d8b\u0db1\u0db1\u0dca\u0db1\u0db4\u0dd4 \u0d9c\u0dd4\u0dbb\u0dd4\u0dc0\u0dbb\u0dd4 \u0db6\u0ddc\u0dc4\u0ddd \u0daf\u0dd9\u0db1\u0dd9\u0d9a\u0dca \u0dc0\u0dd2\u0dc0\u0dd2\u0db0 \u0daf\u0dda\u0dc1\u0db4\u0dcf\u0dbd\u0db1 \u0d85\u0daf\u0dc4\u0dc3\u0dca \u0daf\u0dbb\u0db4\u0dd4 \u0d85\u0dba. \u0d92 \u0d85\u0dba\u0d9c\u0dd9\u0db1\u0dca \u0dc3\u0db8\u0dc4\u0dbb \u0daf\u0dd9\u0db1\u0dd9\u0d9a\u0dca \u0d91\u0d9a\u0dca\u0dc3\u0dad\u0dca \u0da2\u0dcf\u0dad\u0dd2\u0d9a \u0db4\u0dcf\u0d9a\u0dca\u0dc2\u0dd2\u0d9a\u0dba\u0ddd. \u0dc3\u0db8\u0dc4\u0dbb \u0daf\u0dd9\u0db1\u0dd9\u0d9a\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0db1\u0dd2\u0daf\u0dc4\u0dc3\u0dca \u0db4\u0d9a\u0dca\u0dc2\u0dba\u0dda \u0d85\u0dba. \u0dc3\u0db8\u0dc4\u0dbb\u0dd4 \u0d9a\u0ddc\u0db8\u0dd2\u0dba\u0dd4\u0db1\u0dd2\u0dc3\u0dca\u0da7\u0dca \u0db4\u0d9a\u0dca\u0dc2\u0dba\u0dda \u0d86\u0db0\u0dcf\u0dbb\u0d9a\u0dbb\u0dd4\u0dc0\u0ddd. \u0db8\u0dda \u0dc4\u0dd0\u0db8\u0ddd\u0db8 \u0db4\u0dcf\u0da9\u0db8\u0d9a\u0dca \u0db4\u0da7\u0db1\u0dca \u0d9c\u0db1\u0dca\u0db1 \u0d9a\u0dbd\u0dd2\u0db1\u0dca \u0dc5\u0db8\u0dba\u0dd2\u0db1\u0dca\u0da7 \u0d9a\u0dd9\u0da7\u0dd2 \u0daf\u0dda\u0dc1\u0db1\u0dba\u0d9a\u0dca \u0db4\u0dc0\u0dad\u0dca\u0dc0\u0db1\u0dc0\u0dcf. \u0d92 \u0d9a\u0dcf\u0dbd\u0dd9 \u0dc1\u0dd2\u0dc2\u0dca\u200d\u0dba\u0dba\u0ddd \u0db1\u0dd2\u0dc1\u0dca\u0dc1\u0db6\u0dca\u0daf\u0dc0 \u0d92\u0dc0\u0dcf \u0d85\u0dc4\u0d9c\u0dd9\u0db1 \u0d89\u0db1\u0dca\u0db1 \u0d95\u0db1. \u0d92\u0dad\u0dca \u0dc3\u0db8\u0dc4\u0dbb \u0dc0\u0dd2\u0da7 \u0dc1\u0dd2\u0dc2\u0dca\u200d\u0dba\u0dba\u0ddd \u0db4\u0dca\u200d\u0dbb\u0dc1\u0dca\u0db1 \u0d9a\u0dbb\u0db1\u0dc0\u0dcf. \u0d91\u0dc4\u0dd9\u0db8 \u0d91\u0d9a\u0dca\u0d9a\u0dd9\u0db1\u0dd9\u0d9a\u0dca \u0db8\u0db8.\u201d\n\u201c\u0db8\u0db8 \u0d91\u0dc4\u0dd9\u0db8 \u0db4\u0dca\u200d\u0dbb\u0dc1\u0dca\u0db1 \u0d9a\u0dbb\u0db4\u0dd4 \u0db4\u0dca\u200d\u0dbb\u0db0\u0dcf\u0db1 \u0d85\u0dc0\u0dc3\u0dca\u0dae\u0dcf \u0daf\u0dd9\u0d9a\u0d9a\u0dca \u0db8\u0da7 \u0dad\u0dcf\u0db8\u0dad\u0dca \u0db8\u0dad\u0d9a\u0dba\u0dd2.\u201d\n\u201c\u0d92 \u0d9a\u0dcf\u0dbd\u0dda \u0da0\u0dd3\u0db1 \u0db8\u0dc4\u0da2\u0db1 \u0dc3\u0db8\u0dd6\u0dc4\u0dcf\u0dab\u0dca\u0da9\u0dd4\u0dc0\u0dd9\u0db1\u0dca \u0dbd\u0d82\u0d9a\u0dcf\u0dc0\u0dda \u0dc3\u0d82\u0dc3\u0dca\u0d9a\u0dd8\u0dad\u0dd2\u0d9a \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0dba\u0d9a\u0da7 \u0db6\u0dd4\u0daf\u0dd4\u0db1\u0dca \u0dc0\u0dc4\u0db1\u0dca\u0dc3\u0dda\u0d9c\u0dda \u0daf\u0db1\u0dca\u0dad \u0db0\u0dcf\u0dad\u0dd6\u0dc0\u0d9a\u0dca \u0d91\u0dc0\u0dbd\u0dcf \u0dad\u0dd2\u0db6\u0dd4\u0dab\u0dcf. \u0d85\u0db4\u0dda \u0d91\u0d9a \u0d9c\u0dd4\u0dbb\u0dd4\u0dc0\u0dbb\u0dba\u0dd9\u0d9a\u0dca \u0db1\u0dd4\u0dc0\u0dbb \u0dad\u0dd2\u0dba\u0dd9\u0db1 \u0db6\u0dd4\u0daf\u0dd4\u0db1\u0dca \u0dc0\u0dc4\u0db1\u0dca\u0dc3\u0dda\u0d9c\u0dda \u0daf\u0db1\u0dca\u0dad \u0db0\u0dcf\u0dad\u0dd4\u0dc0 \u0d8a\u0da7 \u0dc0\u0da9\u0dcf \u0d8b\u0dc3\u0dc3\u0dca \u0db6\u0dc0 \u0d9a\u0dd2\u0dc0\u0dca\u0dc0\u0dcf. \u0d92 \u0db4\u0dca\u200d\u0dbb\u0d9a\u0dcf\u0dc1\u0dba \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db8\u0dd2\u0db1\u0dca \u0db8\u0db8 \u0d92 \u0dad\u0dbb\u0dca\u0d9a\u0dba \u0dc0\u0dd0\u0dbb\u0daf\u0dd2 \u0db6\u0dc0 \u0d9a\u0dd2\u0dc0\u0dca\u0dc0\u0dcf. \u0d92 \u0d9a\u0dad\u0dcf\u0dc0 \u0da0\u0dd3\u0db1 \u0da2\u0db1\u0dba\u0dcf \u0dc0\u0dd9\u0dad \u0d9a\u0dbb\u0db1 \u0d85\u0db4\u0dc4\u0dcf\u0dc3\u0dba\u0d9a\u0dca \u0db6\u0dc0\u0dad\u0dca \u0db8\u0db8 \u0d9a\u0dd2\u0dc0\u0dca\u0dc0\u0dcf. \u0d9c\u0dd4\u0dbb\u0dd4\u0dc0\u0dbb\u0dba\u0d9c\u0dd9 \u0d8b\u0dad\u0dca\u0dad\u0dbb\u0dba \u0db8\u0d9c\u0dda \u0d9a\u0db8\u0dca\u0db8\u0dd4\u0dbd\u0da7 \u0db4\u0dcf\u0dbb\u0d9a\u0dca \u0d9c\u0dc4\u0dbd\u0dcf \u0db4\u0db1\u0dca\u0dad\u0dd2\u0dba\u0dd9\u0db1\u0dca \u0daf\u0ddc\u0da7\u0dca\u0da7 \u0daf\u0dd0\u0db8\u0dd3\u0db8. \u0dad\u0dc0\u0dad\u0dca \u0daf\u0dc0\u0dc3\u0d9a \u0db6\u0da9\u0d9c\u0dd2\u0db1\u0dca\u0db1\u0dda \u0db4\u0dc3\u0dd4\u0dc0\u0dd6\u0dc0\u0dad\u0dca \u0db1\u0dd2\u0daf\u0dc4\u0dc3\u0dda \u0dc3\u0dd2\u0da7\u0dd3\u0db8 \u0dc0\u0da9\u0dcf \u0dc0\u0dd0\u0daf\u0d9c\u0dad\u0dca \u0db6\u0dc0\u0da7 \u0d9c\u0dd4\u0dbb\u0dd4\u0dc0\u0dbb\u0dba\u0dd9\u0d9a\u0dca \u0dad\u0dbb\u0dca\u0d9a \u0d9a\u0dc5\u0dcf.\n\u0d87\u0db8\u0dbb\u0dd2\u0d9a\u0dcf \u0d91\u0d9a\u0dca\u0dc3\u0dad\u0dca \u0da2\u0db1\u0db4\u0daf\u0dba\u0dda \u0d87\u0dad\u0dd0\u0db8\u0dca \u0db8\u0dd2\u0db1\u0dd2\u0dc3\u0dd4\u0db1\u0dca \u0db6\u0da9\u0d9c\u0dd2\u0db1\u0dca\u0db1\u0dda \u0dc4\u0dd2\u0da7\u0dd2\u0dba\u0dad\u0dca \u0d85\u0da9\u0dd4 \u0dad\u0dbb\u0db8\u0dd2\u0db1\u0dca \u0d92 \u0d85\u0dba\u0da7 \u0db1\u0dd2\u0daf\u0dc4\u0dc3 \u0dad\u0dd2\u0dba\u0dd9\u0db1 \u0db6\u0dc0 \u0d94\u0dc4\u0dd4 \u0d9a\u0dd2\u0dc0\u0dca\u0dc0\u0dcf. \u0d92\u0dad\u0dca \u0dc3\u0ddd\u0dc0\u0dd2\u0dba\u0da7\u0dca \u0dc3\u0d82\u0d9c\u0db8\u0dba \u0dad\u0dd4\u0dc5 \u0dad\u0db8\u0db1\u0dca \u0dc4\u0dcf\u0db8\u0dad\u0dda \u0db1\u0ddc\u0dc3\u0dd2\u0da7\u0dd2\u0db1 \u0db6\u0dc0 \u0d9a\u0dd2\u0dba\u0db1 \u0db8\u0dd2\u0db1\u0dd2\u0dc3\u0dd4\u0db1\u0dca \u0d87\u0db8\u0dbb\u0dd2\u0d9a\u0dcf\u0db1\u0dd4\u0dc0\u0db1\u0dca \u0dad\u0dbb\u0db8\u0dca \u0db1\u0dd2\u0daf\u0dc4\u0dc3\u0dca \u0db1\u0dd0\u0dad\u0dd0\u0dba\u0dd2 \u0d94\u0dc4\u0dd4 \u0daf\u0dd2\u0d9c\u0dd2\u0db1\u0dca \u0daf\u0dd2\u0d9c\u0da7\u0db8 \u0d9a\u0dd2\u0dba\u0dcf \u0dc3\u0dd2\u0da7\u0dd2\u0dba\u0dcf. \u0db1\u0dd2\u0daf\u0dc4\u0dc3\u0dda \u0dc3\u0dd2\u0da7\u0dd2\u0db1\u0dc0\u0dcf\u0da7 \u0dc0\u0da9\u0dcf \u0db4\u0ddd\u0dc2\u0dab\u0dba \u0dbd\u0dd0\u0db6\u0dd3\u0db8 \u0dc0\u0dd0\u0daf\u0d9c\u0dad\u0dca \u0db6\u0dc0\u0da7 \u0db8\u0db8 \u0dad\u0dbb\u0dca\u0d9a \u0d9a\u0dc5\u0dcf. \u0d86\u0dba\u0dd9\u0db8\u0dad\u0dca \u0db8\u0dcf\u0dc0 \u0db4\u0db1\u0dca\u0dad\u0dd2\u0dba\u0dd9\u0db1\u0dca \u0daf\u0ddc\u0da7\u0dca\u0da7 \u0daf\u0dd0\u0db8\u0dca\u0db8\u0dcf. \u0d92\u0dad\u0dca \u0daf\u0dd0\u0db1\u0dca \u0db8\u0db8 \u0daf\u0db1\u0dca\u0db1\u0dc0\u0dcf \u0db1\u0dd2\u0daf\u0dc4\u0dc3\u0dad\u0dca \u0db4\u0ddd\u0dc2\u0dab\u0dba\u0dad\u0dca \u0d9a\u0dd2\u0dba\u0db1 \u0daf\u0dd9\u0d9a\u0db8 \u0dc3\u0db8 \u0dc3\u0db8\u0dc0 \u0db8\u0dd2\u0db1\u0dd2\u0dc3\u0dd4\u0db1\u0dca\u0da7 \u0d85\u0dc0\u0dc1\u0dca\u200d\u0dba \u0db6\u0dc0. \u0d92\u0dad\u0dca \u0db8\u0db8 \u0d91\u0daf\u0dcf \u0d89\u0d9c\u0dd9\u0db1 \u0d9c\u0dad\u0dca\u0dad \u0db4\u0dcf\u0da9\u0db8\u0d9a\u0dca \u0dad\u0db8\u0dba\u0dd2 \u0dc0\u0dd2\u0dbb\u0dd4\u0daf\u0dca\u0db0 \u0dc4\u0ddd \u0dc0\u0dd9\u0db1\u0dad\u0dca \u0d85\u0daf\u0dc4\u0dc3\u0d9a\u0dca \u0d9c\u0dd9\u0db1 \u0dc4\u0dd0\u0dbb \u0db4\u0dd1\u0db8\u0dda \u0daf\u0dd3 \u0db8\u0d9c\u0dda \u0dc4\u0dac \u0d87\u0dad\u0dd0\u0db8\u0dca \u0dc0\u0dd2\u0da7 \u0dc4\u0dd4\u0daf\u0d9a\u0dbd\u0dcf \u0dc0\u0db1 \u0db6\u0dc0. \u0d92 \u0db4\u0dcf\u0da9\u0db8 \u0d89\u0d9c\u0dd9\u0db1 \u0d9c\u0dad\u0dca\u0dad\u0dda \u0db8\u0d9c\u0dda \u0db4\u0db1\u0dca\u0dad\u0dd2\u0dba\u0dda \u0d85\u0db1\u0dd9\u0d9a\u0dca \u0d85\u0dba \u0dc4\u0dd0\u0db8 \u0dc0\u0dd2\u0da7\u0db8 \u0db4\u0dcf\u0dc4\u0dda \u0db1\u0dd2\u0dc4\u0dac\u0dc0 \u0dc3\u0dd2\u0da7\u0dd2 \u0db1\u0dd2\u0dc3\u0dcf.\u201d\n\u0db4\u0dcf\u0dc3\u0dbd\u0dca \u0dba\u0db1 \u0d9a\u0dcf\u0dbd\u0dba\u0dda \u0daf\u0dd3 \u0dbd\u0dba\u0db1\u0dbd\u0dca \u0db6\u0ddd\u0db4\u0d9c\u0dda \u0d9c\u0db8\u0dda \u0da2\u0dd2\u0db1\u0dda\u0db1\u0dca\u0daf\u0dca\u200d\u0dbb\u0dcf\u0dbb\u0dcf\u0db8\u0dba\u0dda \u0daf\u0dc4\u0db8\u0dca \u0db4\u0dcf\u0dc3\u0dbd\u0d9a\u0da7\u0daf \u0d9c\u0dd2\u0dba\u0dda\u0dba. \u0db8\u0dcf\u0dad\u0dbb \u0dbb\u0dcf\u0dc4\u0dd4\u0dbd \u0db8\u0dc4\u0dcf \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0d89\u0d9c\u0dd9\u0db1 \u0d9c\u0db1\u0dca\u0db1\u0dcf \u0d9a\u0dcf\u0dbd\u0dba\u0dda \u0dc0\u0dbb\u0d9a\u0dca \u0d94\u0dc4\u0dd4\u0d9c\u0dda \u0dc4\u0ddc\u0db3\u0db8 \u0db4\u0dcf\u0dc3\u0dbd\u0dca \u0db8\u0dd2\u0dad\u0dd4\u0dbb\u0db1\u0dca\u0d9c\u0dd9\u0db1\u0dca \u0d9a\u0dd9\u0db1\u0dd9\u0d9a\u0dca \u0db6\u0dde\u0daf\u0dca\u0db0\u0dba\u0d9a\u0dd4\u0dc0 \u0dc3\u0dd2\u0da7 \u0d9a\u0dca\u200d\u0dbb\u0dd2\u0dc3\u0dca\u0dad\u0dd4 \u0dbd\u0db6\u0dca\u0db0\u0dd2\u0d9a\u0dba\u0d9a\u0dd4 \u0db6\u0dc0\u0da7 \u0db4\u0dad\u0dca \u0dc0\u0dd2\u0dba. \u0d8a\u0da7 \u0d85\u0d9a\u0db8\u0dd0\u0dad\u0dd2 \u0dc0\u0dd6 \u0d87\u0dad\u0dd0\u0db8\u0dca \u0db6\u0dde\u0daf\u0dca\u0db0 \u0db8\u0dd2\u0dad\u0dd4\u0dbb\u0db1\u0dca \u0d94\u0dc4\u0dd4 \u0dc3\u0db8\u0d9f \u0db4\u0dd0\u0dc0\u0dd0\u0dad\u0dd2 \u0db8\u0dd2\u0dad\u0dca\u200d\u0dbb\u0d9a\u0db8\u0dca \u0d85\u0dad\u0dca\u0dc4\u0dc5 \u0db1\u0db8\u0dd4\u0dad\u0dca \u0db6\u0ddd\u0db4\u0d9c\u0dda \u0d94\u0dc4\u0dd4 \u0dc3\u0db8\u0d9f \u0daf\u0dd2\u0d9c\u0da7\u0db8 \u0db8\u0dd2\u0dad\u0dd4\u0dbb\u0dd4\u0daf\u0db8 \u0db4\u0dc0\u0dad\u0dca\u0dc0\u0dcf \u0d9c\u0dad\u0dca\u0dad\u0dda\u0dba. \u0dc3\u0dd0\u0db6\u0dc0\u0dd2\u0db1\u0dca\u0db8, \u0d94\u0dc4\u0dd4 \u0d9a\u0dca\u200d\u0dbb\u0dd2\u0dc3\u0dca\u0dad\u0dd4 \u0dbd\u0db6\u0dca\u0db0\u0dd2\u0dba \u0db4\u0dd2\u0dc5\u0dd2\u0db6\u0db3\u0dc0\u0dad\u0dca \u0dc3\u0dc4\u0da2\u0dd3\u0dc0\u0db1\u0dba\u0da7 \u0dc3\u0dc4 \u0dc0\u0dd9\u0db1\u0dc3\u0dca\u0d9a\u0db8\u0dca \u0db4\u0dd2\u0dc5\u0dd2\u0d9c\u0dd0\u0db1\u0dd3\u0db8\u0da7 \u0dad\u0dd2\u0db6\u0dd9\u0db1 \u0d85\u0dc0\u0dc1\u0dca\u200d\u0dba\u0dad\u0dcf\u0dc0 \u0db4\u0dd2\u0dc5\u0dd2\u0db6\u0db3\u0dc0\u0dad\u0dca \u0dba\u0db8\u0dca \u0d85\u0dc0\u0db6\u0ddd\u0db0\u0dba\u0d9a\u0dca \u0d91\u0dba\u0dd2\u0db1\u0dca \u0dbd\u0db6\u0dcf \u0d9c\u0dad\u0dca\u0dad\u0dda\u0dba. \u0db8\u0dda \u0dc0\u0dd9\u0db1\u0dc3\u0dca\u0d9a\u0db8\u0dca \u0daf\u0dbb\u0dcf \u0d9c\u0dd0\u0db1\u0dd3\u0db8\u0dda \u0d9c\u0dd4\u0dab\u0dba \u0db8\u0dcf\u0d9a\u0dca\u0dc3\u0dca\u0dc0\u0dcf\u0daf\u0dd2\u0dba\u0d9a\u0dd4\u0da7 \u0d85\u0dad\u0dca\u200d\u0dba\u0dc0\u0dc1\u0dca\u200d\u0dba \u0db6\u0dc0 \u0d94\u0dc4\u0dd4\u0d9c\u0dda \u0d85\u0daf\u0dc4\u0dc3 \u0dc0\u0dd4\u0dc0\u0daf \u0dc0\u0dd9\u0db1\u0dc3\u0dca\u0d9a\u0db8\u0dca \u0d85\u0dc0\u0dc3\u0dca\u0dae\u0dcf\u0dc0\u0dcf\u0daf\u0dd3 \u0dbd\u0dd9\u0dc3 \u0daf\u0dda\u0dc1\u0db4\u0dcf\u0dbd\u0db1\u0dba\u0dda \u0daf\u0dd3 \u0dba\u0ddc\u0daf\u0dcf \u0d9c\u0dd0\u0db1\u0dd3\u0db8 \u0db6\u0ddd\u0db4\u0d9c\u0dda \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0dba\u0dd2.\n\u201c\u0db8\u0dd4\u0dbd\u0dca \u0d9a\u0dcf\u0dbd\u0dba\u0dda \u0db8\u0da7 \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0db8\u0dc4\u0dad\u0dcf \u0db4\u0dd9\u0db1\u0dd4\u0dab\u0dda \u0dc0\u0dd9\u0db1\u0dc3\u0dca \u0db4\u0dd4\u0daf\u0dca\u0d9c\u0dbd\u0dba\u0dd9\u0d9a\u0dca \u0dc0\u0dd2\u0daf\u0dd2\u0dc4\u0da7. \u0d92 \u0d94\u0dc4\u0dd4 1930 \u0daf\u0dd3 \u0dc3\u0dd2\u0d82\u0dc4\u0dbd \u0db8\u0dc4 \u0dc3\u0db7\u0dcf\u0dc0 \u0db4\u0dd2\u0dc4\u0dd2\u0da7\u0dd4\u0dc0\u0dcf \u0dc3\u0dd2\u0d82\u0dc4\u0dbd \u0da2\u0db1\u0dba\u0dcf \u0d85\u0dad\u0dbb \u0dc3\u0db6\u0db3\u0d9a\u0db8\u0dca \u0dc0\u0dbb\u0dca\u0db0\u0db1\u0dba \u0d9a\u0dc5 \u0db1\u0dd2\u0dc3\u0dcf. \u0d91\u0dad\u0d9a\u0ddc\u0da7 \u0db8\u0db8 \u0d89\u0db4\u0daf\u0dd2\u0dbd\u0dad\u0dca \u0db1\u0dd0\u0dc4\u0dd0. \u0db4\u0db1\u0dc3\u0dca \u0d9c\u0dab\u0db1\u0dca\u0dc0\u0dbd \u0db8\u0dd0\u0daf \u0db7\u0dcf\u0d9c\u0dba\u0dda \u0d85\u0db4 \u0dc0\u0dd0\u0db1\u0dd2 \u0d85\u0dba\u0da7 \u0dc3\u0dc4 \u0dc3\u0dd2\u0d82\u0dc4\u0dbd \u0da2\u0db1\u0dba\u0dcf\u0da7 \u0d85\u0db1\u0dd4\u0dc0 \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0db8\u0dc4\u0dad\u0dcf \u0db1\u0dd2\u0dba\u0ddd\u0da2\u0db1\u0dba \u0d9a\u0dc5\u0dda \u0da2\u0db1\u0dad\u0dcf\u0dc0\u0dcf\u0daf\u0dd3 \u0db4\u0dca\u200d\u0dbb\u0dc0\u0dcf\u0dc4\u0dba. \u0d92 \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba \u0db4\u0dcf\u0dbd\u0db1\u0dba \u0dba\u0da7\u0dad\u0dda \u0db8\u0dbb\u0dca\u0daf\u0db1\u0dba\u0da7 \u0dbd\u0d9a\u0dca \u0d9a\u0dbb\u0db1 \u0dbd\u0daf \u0dc3\u0dd2\u0d82\u0dc4\u0dbd \u0dc3\u0d82\u0dc3\u0dca\u0d9a\u0dd8\u0dad\u0dd2\u0dba \u0db4\u0dd2\u0dc5\u0dd2\u0db6\u0db3 \u0d85\u0db7\u0dd2\u0db8\u0dcf\u0db1\u0dba\u0d9a\u0dca \u0db4\u0dab \u0d9c\u0dd0\u0db1\u0dca\u0dc0\u0dd3\u0db8\u0da7 \u0d94\u0dc4\u0dd4 \u0dc3\u0db8\u0dad\u0dca \u0dc0\u0dd6 \u0db1\u0dd2\u0dc3\u0dcf. 1948 \u0daf\u0dd3 \u0d91\u0d9a\u0dca\u0dc3\u0dad\u0dca \u0da2\u0dcf\u0dad\u0dd2\u0d9a \u0db4\u0d9a\u0dca\u0dc2 \u0d86\u0dab\u0dca\u0da9\u0dd4\u0dc0\u0dda \u0db4\u0dca\u200d\u0dbb\u0db8\u0dd4\u0d9b \u0dc3\u0dcf\u0db8\u0dcf\u0da2\u0dd2\u0d9a\u0dba\u0d9a\u0dd4 \u0dc0\u0dd6 \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0db1\u0dc0 \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4\u0dc0\u0dda \u0dc3\u0db7\u0dcf\u0db1\u0dcf\u0dba\u0d9a\u0dc0\u0dbb\u0dba\u0dcf \u0dc0\u0dc1\u0dba\u0dd9\u0db1\u0dca \u0db4\u0dad\u0dca\u0d9a\u0dd9\u0dbb\u0dd4\u0dab\u0dcf. \u0db6\u0ddc\u0dc4\u0ddd \u0daf\u0dd9\u0db1\u0dcf \u0d94\u0dc4\u0dd4 \u0d85\u0dbd\u0dd4\u0dad\u0dca \u0d86\u0dab\u0dca\u0da9\u0dd4\u0dc0\u0dda \u0daf\u0dd9\u0dc0\u0dd0\u0db1\u0dd2 \u0db1\u0dcf\u0dba\u0d9a\u0dba\u0dcf \u0dbd\u0dd9\u0dc3\u0dad\u0dca, \u0d8a\u0dc5\u0d9f\u0da7 \u0db4\u0dad\u0dca \u0dc0\u0db1\u0dca\u0db1\u0da7 \u0dc3\u0dd2\u0da7\u0dd2\u0db1 \u0d85\u0d9c\u0db8\u0dd0\u0dad\u0dd2\u0dc0\u0dbb\u0dba\u0dcf \u0dbd\u0dd9\u0dc3\u0dad\u0dca \u0dc4\u0dd2\u0dad\u0dd4\u0dc0\u0dcf.\u201d\n\u0d91.\u0da2\u0dcf.\u0db4. \u0dba \u0d9a\u0dd9\u0dbb\u0dd9\u0dc4\u0dd2 \u0d9a\u0db8\u0dca\u0d9a\u0dbb\u0dd4 \u0db4\u0d82\u0dad\u0dd2\u0dba\u0dda \u0db4\u0dd0\u0dc0\u0dd0\u0dad\u0dd2 \u0dc0\u0dd2\u0dbb\u0ddd\u0db0\u0dba \u0d9c\u0dd0\u0db1 \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0db8\u0dc4\u0dad\u0dcf\u0dad\u0dca, \u0db0\u0db1\u0dda\u0dc1\u0dca\u0dc0\u0dbb \u0db4\u0d82\u0dad\u0dd2\u0dba\u0dda \u0dc0\u0da9\u0dcf \u0dad\u0dd3\u0d9a\u0dca\u0dc2\u0dab \u0dc3\u0dcf\u0db8\u0dcf\u0da2\u0dd2\u0d9a\u0dba\u0ddd\u0dad\u0dca \u0dc4\u0ddc\u0db3\u0dd2\u0db1\u0dca \u0daf\u0dd0\u0db1 \u0dc3\u0dd2\u0da7\u0dd2\u0dba\u0dc4. \u0d92 \u0d91.\u0da2\u0dcf.\u0db4.\u0dba \u0dba\u0db1\u0dd4 \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba \u0dba\u0da7\u0dad\u0dca\u0dc0\u0dd2\u0da2\u0dd2\u0dad\u0dc0\u0dcf\u0daf\u0dd3\u0db1\u0dca\u0d9c\u0dda \u0daf\u0dda\u0dc1\u0db4\u0dcf\u0dbd\u0db1 \u0db8\u0dd9\u0dc0\u0dbd\u0db8\u0d9a\u0dca \u0db6\u0dc0 \u0da2\u0db1\u0dad\u0dcf\u0dc0 \u0dc0\u0dd2\u0dc1\u0dca\u0dc0\u0dcf\u0dc3 \u0d9a\u0dc5 \u0db1\u0dd2\u0dc3\u0dcf\u0dba. \u0daf\u0dd2\u0dc0\u0dba\u0dd2\u0db1\u0dda \u0d86\u0dbb\u0dca\u0dae\u0dd2\u0d9a\u0dba\u0dad\u0dca \u0daf\u0dda\u0dc1\u0db4\u0dcf\u0dbd\u0db1\u0dba\u0dad\u0dca \u0db8\u0dd9\u0dc4\u0dd9\u0dba\u0dc0\u0dd6 \u0d89\u0d82\u0d9c\u0dca\u200d\u0dbb\u0dd3\u0dc3\u0dd2 \u0d9a\u0dad\u0dcf \u0d9a\u0dbb\u0db1 \u0dba\u0da7\u0dad\u0dca \u0dc0\u0dd2\u0da2\u0dd2\u0dad \u0d9c\u0dd0\u0dad\u0dd2 \u0db4\u0dca\u200d\u0dbb\u0db7\u0dd6 \u0db4\u0dd0\u0dc5\u0dd0\u0db1\u0dca\u0dad\u0dd2\u0dba\u0da7 \u0d91\u0daf\u0dd2\u0dbb\u0dd2 \u0dc0\u0dd6 \u0dc3\u0db8\u0dca\u0db4\u0dca\u200d\u0dbb\u0daf\u0dcf\u0dba\u0dd2\u0d9a \u0dc3\u0dd2\u0d82\u0dc4\u0dbd \u0da2\u0db1\u0dad\u0dcf\u0dc0 \u0d85\u0dad\u0dbb \u0daf\u0dda\u0dc1\u0db4\u0dcf\u0dbd\u0db1 \u0db4\u0daf\u0db1\u0db8\u0d9a\u0dca \u0dc3\u0dcf\u0daf\u0dcf \u0d9c\u0dd0\u0db1\u0dd3\u0db8\u0da7 \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0db8\u0dc4\u0dad\u0dcf \u0d8b\u0dad\u0dca\u0dc3\u0dcf\u0dc4 \u0d9a\u0dc5 \u0db6\u0dc0 \u0db6\u0ddd\u0db4\u0d9c\u0dda\u0d9c\u0dda \u0d85\u0daf\u0dc4\u0dc3\u0dba\u0dd2. \u2018\u0dc3\u0dd4\u0daf\u0dd4\u2019 \u0dba\u0da7\u0dad\u0dca\u0dc0\u0dd2\u0da2\u0dd2\u0dad\u0dc0\u0dcf\u0daf\u0dd3\u0db1\u0dca\u0d9c\u0dd9\u0db1\u0dca \u2018\u0d9a\u0dc5\u0dd4\u2019 \u0daf\u0dda\u0dc1\u0dd3\u0dba \u0dba\u0da7\u0dad\u0dca \u0dc0\u0dd2\u0da2\u0dd2\u0dad \u0dc4\u0dd2\u0dad\u0ddb\u0dc2\u0dd3\u0db1\u0dca\u0da7 \u0db6\u0dbd\u0dba \u0db8\u0dcf\u0dbb\u0dd4 \u0d9a\u0dd2\u0dbb\u0dd3\u0db8\u0dd9\u0db1\u0dca \u0dad\u0db8 \u0da2\u0dcf\u0dad\u0dd2\u0d9a \u0dc3\u0dc4 \u0daf\u0dda\u0dc1\u0db4\u0dcf\u0dbd\u0db1\u0dd2\u0d9a \u0d85\u0db4\u0dda\u0d9a\u0dca\u0dc2\u0dcf \u0db1\u0ddc\u0dc3\u0dd0\u0db4\u0dd2\u0dbb\u0dd4\u0dab\u0dd4 \u0daf\u0dda\u0dc1\u0dd3\u0dba \u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a \u0db4\u0dca\u200d\u0dbb\u0da2\u0dcf\u0dc0 \u0d85\u0dad\u0dbb\u0da7\u0dad\u0dca \u0d85\u0db1\u0dd9\u0d9a\u0dd4\u0dad\u0dca \u0da2\u0db1\u0dad\u0dcf\u0dc0 \u0d85\u0dad\u0dbb\u0da7\u0dad\u0dca \u0d94\u0dc4\u0dd4 \u0dad\u0db8 \u0db4\u0dab\u0dd2\u0dc0\u0dd2\u0da9\u0dba \u0dbb\u0dd0\u0d9c\u0dd9\u0db1 \u0d9c\u0dd2\u0dba\u0dda\u0dba. \u0dc3\u0dca\u0dc0\u0dbb\u0dd6\u0db4\u0dba\u0dd9\u0db1\u0dca \u0dc0\u0dcf\u0db8\u0dcf\u0d82\u0dc1\u0dd2\u0d9a \u0dc0\u0dd6 \u0dbd\u0d82\u0d9a\u0dcf \u0dc3\u0db8 \u0dc3\u0db8\u0dcf\u0da2 \u0db4\u0d9a\u0dca\u0dc2\u0dba \u0dc3\u0dc4 \u0d9a\u0ddc\u0db8\u0dd2\u0dba\u0dd4\u0db1\u0dd2\u0dc3\u0dca\u0da7\u0dca \u0db4\u0d9a\u0dca\u0dc2\u0dba \u0dc0\u0dd0\u0da9 \u0d9a\u0dbb\u0db1 \u0da2\u0db1\u0dad\u0dcf\u0dc0\u0d9c\u0dda \u0dc3\u0dc4\u0dba\u0ddd\u0d9c\u0dba \u0d85\u0dad\u0dca\u0dc0\u0dd2\u0db3\u0dd2\u0db1 \u0db6\u0dc0\u0dad\u0dca \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0db8\u0dc4\u0dad\u0dcf \u0daf\u0dd0\u0db1 \u0dc3\u0dd2\u0da7\u0dd2\u0dba\u0dda\u0dba.\n\u201c\u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0db8\u0dc4\u0dad\u0dcf \u0d91\u0dad\u0dd9\u0d9a\u0dca \u0d9a\u0dbd\u0d9a\u0dca \u0db8\u0dd9\u0dbb\u0da7 \u0daf\u0dda\u0dc1\u0db4\u0dcf\u0dbd\u0db1\u0dba\u0dda \u0dc3\u0dca\u0dae\u0dcf\u0db4\u0dd2\u0dad \u0d9a\u0dbb \u0dad\u0dd2\u0db6\u0dd4\u0dab\u0dd4 \u0db4\u0d82\u0dad\u0dd2 \u0d85\u0dbb\u0d9c\u0dbd\u0dba \u0dc3\u0da7\u0db1 \u0db8\u0dad \u0db4\u0daf\u0db1\u0db8\u0dca \u0dc0\u0dd6 \u0daf\u0dda\u0dc1\u0db4\u0dcf\u0dbd\u0db1\u0dba \u0d89\u0d9a\u0dca\u0db8\u0db1\u0dd2\u0db1\u0dca \u0db8 \u0da2\u0dcf\u0dad\u0dd2\u0d9a\u0dc0\u0dcf\u0daf\u0dba \u0daf\u0dd9\u0dc3\u0da7 \u0dc4\u0dbb\u0dc0\u0db1\u0dd4 \u0dbd\u0dd0\u0db6\u0dd4\u0dc0\u0dcf. \u0dbd\u0dcf\u0d82\u0d9a\u0dd3\u0dba \u0dc3\u0db8\u0dcf\u0da2\u0dba \u0db4\u0dcf\u0dbd\u0db1\u0dba \u0d9a\u0dd2\u0dbb\u0dd3\u0db8 \u0d91\u0dad\u0dd9\u0d9a\u0dca \u0d9a\u0dbb \u0d9c\u0dd9\u0db1 \u0dba\u0db1 \u0dbd\u0daf \u0d86\u0d9a\u0dcf\u0dbb\u0dba\u0da7 \u0daf\u0dd2\u0d9c\u0da7\u0db8 \u0d9a\u0dbb \u0d9c\u0dd9\u0db1 \u0dba\u0db1\u0dca\u0db1\u0da7 \u0db6\u0dd0\u0dbb\u0dd2 \u0db6\u0dc0\u0da7 \u0db0\u0db1\u0dda\u0dc1\u0dca\u0dc0\u0dbb \u0db4\u0d82\u0dad\u0dd2\u0dba\u0da7 \u0daf\u0d9a\u0dca\u0dc0\u0db4\u0dd4 \u0d85\u0db1\u0dad\u0dd4\u0dbb\u0dd4 \u0d87\u0d9f\u0dc0\u0dd3\u0db8\u0d9a\u0dca \u0dad\u0db8\u0dba\u0dd2 1953 \u0dc4\u0dbb\u0dca\u0dad\u0dcf\u0dbd\u0dba. \u0db4\u0dcf\u0dbd\u0d9a \u0db4\u0d82\u0dad\u0dd2\u0dba\u0dda \u0dc1\u0dca\u200d\u0dbb\u0dda\u0dab\u0dd3\u0db1\u0dca \u0dad\u0dd4\u0dc5 \u0d85\u0dbb\u0dca\u0db6\u0dd4\u0daf\u0dba\u0d9a\u0dca \u0dad\u0dd2\u0db6\u0dd4\u0dab\u0dcf. \u0db4\u0dbb\u0dab \u0db4\u0dd4\u0dbb\u0dd4\u0daf\u0dd4 \u0dc0\u0dd2\u0daf\u0dd2\u0dba\u0da7\u0db8 \u0da2\u0dd3\u0dc0\u0dad\u0dca \u0dc0\u0dd9\u0db1\u0dca\u0db1\u0da7 \u0dc0\u0dd0\u0da9 \u0d9a\u0dbb\u0db1 \u0da2\u0db1\u0dad\u0dcf\u0dc0\u0da7\u0dad\u0dca \u0dc0\u0dd4\u0dc0\u0db8\u0db1\u0dcf\u0dc0\u0d9a\u0dca \u0dad\u0dd2\u0db6\u0dd4\u0dab\u0dda \u0db1\u0dd0\u0dc4\u0dd0. \u0d94\u0dc0\u0dd4\u0db1\u0dca\u0d9c\u0dda \u0daf\u0dd4\u0d9a\u0dca \u0dc0\u0dda\u0daf\u0db1\u0dcf\u0dc0\u0db1\u0dca \u0d8b\u0d9c\u0dca\u200d\u0dbb \u0dbd\u0dd9\u0dc3 \u0dc0\u0dbb\u0dca\u0db0\u0db1\u0dba \u0dc0\u0dd9\u0db8\u0dd2\u0db1\u0dca \u0dad\u0dd2\u0db6\u0dd4\u0dab\u0dcf. \u0dc0\u0dd0\u0da9 \u0d9a\u0dbb\u0db1 \u0da2\u0db1\u0dad\u0dcf\u0dc0 \u0dc0\u0dd9\u0db1\u0dc3\u0d9a\u0dca \u0d89\u0dbd\u0dca\u0dbd\u0dcf \u0d9a\u0dbb\u0db1 \u0d8b\u0daf\u0dca\u0d9d\u0ddd\u0dc2\u0dab \u0dc0\u0dd0\u0da9\u0dd2 \u0dc0\u0dd9\u0db8\u0dd2\u0db1\u0dca \u0dad\u0dd2\u0db6\u0dd4\u0dab\u0dcf. \u0dc0\u0dd2\u0dc2\u0dba\u0db8\u0dd6\u0dbd \u0dc3\u0dc4 \u0db8\u0db1\u0ddd\u0db8\u0dd6\u0dbd \u0dad\u0dad\u0dca\u0dad\u0dca\u0dc0\u0dba\u0db1\u0dca \u0dc0\u0dd2\u0db4\u0dca\u0dbd\u0dc0\u0dd3\u0dba \u0dc0\u0dcf\u0dad\u0dcf\u0dc0\u0dbb\u0dab\u0dba\u0d9a\u0dca \u0daf\u0d9a\u0dca\u0dc0\u0dcf \u0dc0\u0dbb\u0dca\u0db0\u0db1\u0dba \u0dc0\u0dd9\u0db8\u0dd2\u0db1\u0dca \u0dad\u0dd2\u0db6\u0dd4\u0dab\u0dcf. \u0db8\u0dd9\u0db8 \u0dc0\u0dbb\u0dca\u0db0\u0db1\u0dba \u0dc0\u0dd0\u0dc5\u0dd0\u0d9a\u0dca\u0dc0\u0dd3\u0db8 \u0dc3\u0db3\u0dc4\u0dcf \u0dc0\u0dd0\u0da9 \u0d9a\u0dbb\u0db1 \u0da2\u0db1\u0dad\u0dcf\u0dc0\u0d9c\u0dda \u0da0\u0dd2\u0db1\u0dca\u0dad\u0db1\u0dba \u0db4\u0d82\u0dad\u0dd2 \u0db8\u0dcf\u0dc0\u0dad\u0dca\u0dc0\u0dbd \u0dc3\u0dd2\u0da7 \u0da2\u0dcf\u0dad\u0dd2\u0d9a\u0dc0\u0dcf\u0daf\u0dd3 \u0db8\u0dcf\u0dc0\u0dad\u0dca\u0dc0\u0dbd\u0da7 \u0dc4\u0dbb\u0dc0\u0db1\u0dca\u0db1\u0da7 \u0d85\u0db4\u0dda \u0dbb\u0da7\u0dda \u0db0\u0db1\u0dda\u0dc1\u0dca\u0dc0\u0dbb \u0db4\u0d82\u0dad\u0dd2\u0dba\u0da7 \u0d85\u0dc0\u0dc1\u0dca\u200d\u0dba \u0dc0\u0dd4\u0dab\u0dcf.\u201d\n\u0dc3\u0dd2\u0dc3\u0dd2\u0dbb \u0dba\u0dcf\u0db4\u0dcf\u0dc4\u0dd9\u0da7 - \u0dbb\u0dc3\u0da7 \u0d9a\u0dcf\u0db4\u0dd4 \u0db8\u0dd3\u0d9a\u0dd2\u0dbb\u0dd2\n\u0db8\u0d9c \u0dc4\u0dd0\u0dbb\u0dd4\u0dab\u0dd4 \u0db8\u0dd2\u0db1\u0dd2\u0dc3\u0dcf"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0dc4\u0dd4\u0daf\u0dd4 \u0dbd\u0dcf\u0db6 \u0da2\u0db1\u0db4\u0dca\u200d\u0dbb\u0dd2\u0dba\u0dad\u0dca\u0dc0\u0dba \u0dc0\u0dd9\u0db1\u0dd4\u0dc0\u0da7 \u0dad\u0dd2\u0dbb\u0dc3\u0dbb \u0daf\u0dd0\u0d9a\u0dca\u0db8\u0d9a\u0dca \u0dc3\u0dc4\u0dd2\u0dad\u0dc0 \u0dad\u0dd4\u0db1\u0dca\u0d9a\u0dbd\u0dca \u0db6\u0dbd\u0dcf \u0dad\u0dd3\u0db1\u0dca\u0daf\u0dd4 \u0dad\u0dd3\u0dbb\u0dab \u0d9c\u0db1\u0dca\u0db1\u0dcf \u0db4\u0dcf\u0dbd\u0d9a\u0dba\u0dd2\u0db1\u0dca\u0da7 \u0db4\u0dca\u200d\u0dbb\u0dae\u0db8\u0dba\u0dd9\u0db1\u0dca\u0db8 \u0db8\u0dd4\u0dc4\u0dd4\u0dab \u0daf\u0dd3\u0db8\u0da7 \u0dc3\u0dd2\u0daf\u0dd4\u0dc0\u0db1\u0dca\u0db1\u0dda \u0d85\u0dad\u0dca\u0db4\u0ddc\u0dc5\u0dc3\u0db1\u0dca\u0dc0\u0dbd\u0da7 \u0db1\u0ddc\u0dc0 \u0d9c\u0dbd\u0dca\u0db8\u0dd4\u0dbd\u0dca, \u0d85\u0dc0\u0dbd\u0dcf\u0daf, \u0d85\u0db4\u0dc4\u0dcf\u0dc3 \u0d9a\u0dd2\u0dbb\u0dd3\u0db8\u0dca\u0dc0\u0dbd\u0da7 \u0db6\u0dc0 \u0d89\u0dad\u0dd2\u0dc4\u0dcf\u0dc3\u0dba \u0dc0\u0dd2\u0dc3\u0dd2\u0db1\u0dca \u0db8\u0db1\u0dcf\u0dc0 \u0d94\u0db4\u0dca\u0db4\u0dd4 \u0d9a\u0dbb\u0dbd\u0dcf \u0dad\u0dd2\u0db6\u0dd9\u0db1\u0dc0\u0dcf. \u0d92\u0dad\u0dca \u0d91\u0d9a\u0dca\u0dad\u0dbb\u0dcf \u0daf\u0dc0\u0dc3\u0d9a \u0daf\u0dd3 (\u0d9a\u0da9\u0dd2\u0db1\u0db8\u0dd2\u0db1\u0dca \u0dc4\u0ddd \u0db4\u0db8\u0dcf \u0dc0\u0dd3* \u0db8\u0dda \u0db4\u0dcf\u0dbd\u0d9a\u0dba\u0dd2\u0db1\u0dca \u0d85\u0dad\u0dd3\u0dad\u0dba\u0dda \u0daf\u0dd3 \u0d9c\u0dad\u0dca \u0d92 \u0dad\u0dd3\u0db1\u0dca\u0daf\u0dd4 \u0dad\u0dd3\u0dbb\u0dab \u0d9a\u0ddc\u0dad\u0dbb\u0db8\u0dca \u0dba\u0dc4\u0db4\u0dad\u0dca \u0daf, \u0d85\u0db1\u0dcf\u0d9c\u0dad\u0dc0\u0dcf\u0daf\u0dd3 \u0daf, \u0db4\u0ddc\u0daf\u0dd4\u0da2\u0db1 \u0dba\u0dc4\u0db4\u0dad\u0da7 \u0d85\u0daf\u0dcf\u0dc5 \u0daf \u0dba\u0db1\u0dca\u0db1 \u0d9c\u0dd0\u0db1 \u0da2\u0db1\u0dad\u0dcf\u0dc0\u0da7 \u0dc0\u0dd0\u0da7\u0dc4\u0dd9\u0db1\u0dca\u0db1 \u0db4\u0da7\u0db1\u0dca \u0d9c\u0db1\u0dca\u0db1\u0dc0\u0dcf. \u0d91\u0dc0\u0dd0\u0db1\u0dd2 \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca \u0d8b\u0daf\u0dcf\u0dc0\u0db1 \u0dc0\u0dd2\u0da7 \u0d87\u0dad\u0dd0\u0db8\u0dca\u0dc0\u0dd2\u0da7 \u0db8\u0dda \u0da2\u0db1\u0dad\u0dcf\u0dc0\u0dad\u0dca \u0dbb\u0da7\u0dad\u0dca \u0db4\u0dbb\u0dcf\u0da2\u0dba\u0da7 \u0db4\u0dad\u0dca \u0dc0\u0dd3 \u0dad\u0dd2\u0db6\u0dd9\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0d91\u0dc4\u0dd9\u0dad\u0dca \u0d91\u0d9a\u0dd3 \u0dad\u0dd3\u0db1\u0dca\u0daf\u0dd4 - \u0dad\u0dd3\u0dbb\u0dab \u0d9c\u0dad\u0dca \u0db1\u0dcf\u0dba\u0d9a\u0dba\u0dd2\u0db1\u0dca \u0db1\u0db8\u0dca \u0d89\u0dad\u0dd2\u0dc4\u0dcf\u0dc3\u0dba \u0dc0\u0dd2\u0dc3\u0dd2\u0db1\u0dca \u0d85\u0db1\u0dd2\u0dc0\u0dcf\u0dbb\u0dca\u0dba\u0dba\u0dd9\u0db1\u0dca \u0dba\u0dd4\u0d9a\u0dca\u0dad\u0dd2\u0dba \u0d89\u0da7\u0dd4\u0d9a\u0dbb\u0db1\u0dc0\u0dcf.\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0ddc\u0dbd\u0dd2\u0dad\u0dd2\u0db1\u0dca \u0dc4\u0dcf \u0db4\u0dca\u0dbd\u0dcf\u0dc3\u0dca\u0da7\u0dd2\u0d9a\u0dca \u0d86\u0dc1\u0dca\u200d\u0dbb\u0dd2\u0dad \u0db1\u0dd2\u0dc2\u0dca\u0db4\u0dcf\u0daf\u0db1 \u0d9a\u0dd2\u0dc4\u0dd2\u0db4\u0dba\u0d9a\u0dca \u0db1\u0dd2\u0dc2\u0dca\u0db4\u0dcf\u0daf\u0db1\u0dba \u0dc4\u0dcf \u0db7\u0dcf\u0dc0\u0dd2\u0dad\u0dba \u0dad\u0dc4\u0db1\u0db8\u0dca \u0d9a\u0dd2\u0dbb\u0dd3\u0db8\u0da7 \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0d9c\u0dad\u0dca \u0d92 \u0d85\u0db7\u0dd3\u0dad \u0dad\u0dd3\u0db1\u0dca\u0daf\u0dd4\u0dc0\u0dad\u0dca \u0dc3\u0dd0\u0dbd\u0d9a\u0dd2\u0dba \u0dc4\u0dd0\u0d9a\u0dd2 \u0dc0\u0db1\u0dca\u0db1\u0dda \u0d89\u0dc4\u0dad \u0dc3\u0db3\u0dc4\u0db1\u0dca \u0d9a\u0dc5 \u0dc4\u0dd4\u0daf\u0dd4 \u0da2\u0db1\u0db4\u0dca\u200d\u0dbb\u0dd2\u0dba\u0db7\u0dcf\u0dc0\u0dba\u0dd9\u0db1\u0dca \u0dc4\u0dcf \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0d9a\u0dcf\u0db8\u0dd3\u0dad\u0dca\u0dc0\u0dba\u0dd9\u0db1\u0dca \u0dad\u0ddc\u0dbb \u0da2\u0db1\u0dad\u0dcf\u0dc0\u0da7 \u0d9a\u0dca\u0dc2\u0dab\u0dd2\u0d9a\u0dc0 \u0db4\u0dd3\u0da9\u0db1\u0dba\u0d9a\u0dca \u0d91\u0dbd\u0dca\u0dbd \u0dc0\u0db1 \u0db1\u0dd3\u0dbb\u0dc3 \u0dad\u0dd3\u0db1\u0dca\u0daf\u0dd4\u0dc0\u0d9a\u0dca \u0dc0\u0dd2\u0daf\u0dd2\u0dc4\u0da7\u0dba\u0dd2. \u0da2\u0db1\u0dad\u0dcf\u0dc0\u0da7 \u0db8\u0dda \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8 \u0db1\u0dd3\u0dbb\u0dc3 \u0dc0\u0dd3\u0db8\u0da7 \u0dc4\u0dda\u0dad\u0dd4 \u0d91\u0d9a\u0d9a\u0dca \u0db1\u0ddc\u0dc0 \u0d9a\u0dd2\u0dc4\u0dd2\u0db4\u0dba\u0d9a\u0dca \u0dad\u0dd2\u0db6\u0dd9\u0db1\u0dc0\u0dcf. \u0d92 \u0d85\u0dad\u0dbb \u0db4\u0dca\u200d\u0dbb\u0db8\u0dd4\u0d9b \u0dc0\u0db1\u0dca\u0db1\u0dda \u0dc0\u0dad\u0dca\u0db8\u0db1\u0dca \u0db4\u0dcf\u0dbb\u0dd2\u0db7\u0ddd\u0da2\u0db1\u0dc0\u0dcf\u0daf\u0dd3 \u0dc3\u0db8\u0dcf\u0da2 \u0d9a\u0dca\u200d\u0dbb\u0db8\u0dba \u0dc0\u0dd2\u0dc3\u0dd2\u0db1\u0dca \u0d85\u0dad\u0dd2\u0d9a\u0dbb \u0dad\u0dd2\u0db6\u0dd9\u0db1 \u0d85\u0db0\u0dd2 \u0d9a\u0dcf\u0dbb\u0dca\u0dba\u0db6\u0dc4\u0dd4\u0dbd\u0dad\u0dca\u0dc0\u0dba \u0dc3\u0dc4 \u0d85\u0db0\u0dd2 \u0db4\u0dcf\u0dbb\u0dd2\u0db7\u0ddd\u0da2\u0db1 \u0db8\u0dcf\u0db1\u0dc3\u0dd2\u0d9a\u0dad\u0dca\u0dc0\u0dba. \u0d92 \u0dc3\u0db8\u0d9f \u0d86\u0dad\u0dca\u0db8\u0dcf\u0dbb\u0dca\u0dae\u0d9a\u0dcf\u0db8\u0dd3\u0dad\u0dca\u0dc0\u0dba \u0daf, \u0dc3\u0db8\u0dcf\u0da2 \u0dc0\u0d9c\u0dc0\u0dd3\u0db8\u0dd9\u0db1\u0dca \u0dad\u0ddc\u0dbb \u0dc3\u0dca\u0dc0\u0dcf\u0dbb\u0dca\u0dae\u0d9a\u0dcf\u0db8\u0dd3\u0dad\u0dca\u0dc0\u0dba \u0daf \u0d91\u0d9a\u0dca \u0dc0\u0dd6 \u0dc0\u0dd2\u0da7 \u0dad\u0dad\u0dca\u0dad\u0dca\u0dc0\u0dba \u0dad\u0dc0\u0dad\u0dca \u0d85\u0dba\u0dc4\u0db4\u0dad\u0dca \u0dc0\u0dd9\u0db1\u0dc0\u0dcf. \u0db8\u0dda \u0dc3\u0dd2\u0dba\u0dbd\u0dd6 \u0d8d\u0dab\u0dcf\u0dad\u0dca\u0db8\u0d9a \u0dad\u0dad\u0dca\u0dad\u0dca\u0dc0\u0dba\u0db1\u0dca\u0d9c\u0dd9\u0db1\u0dca \u0d94\u0daf\u0dca\u0daf\u0dbd\u0dca \u0dc0\u0dd6 \u0db4\u0dd4\u0daf\u0dca\u0d9c\u0dbd \u0db8\u0db1\u0dc3\u0da7 \u0db4\u0da7\u0dd4 \u0daf\u0dda\u0dc1\u0db4\u0dcf\u0dbd\u0db1 \u0dc4\u0dcf \u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a \u0d85\u0dc0\u0dc3\u0dca\u0dae\u0dcf\u0dc0\u0dcf\u0daf\u0dba \u0dc0\u0dd2\u0dc3\u0dd2\u0db1\u0dca \u0d91\u0dbd\u0dca\u0dbd \u0d9a\u0dbb\u0db1 \u0daf\u0dd0\u0dc0\u0dd0\u0db1\u0dca\u0dad \u0db6\u0dbd\u0db4\u0dd1\u0db8 \u0daf \u0dc4\u0db8\u0dd4\u0dc0\u0dda \u0dc3\u0dd2\u0daf\u0dd4\u0dc0\u0dd2\u0dba \u0dc4\u0dd0\u0d9a\u0dd2 \u0d9a\u0dca\u0dc2\u0dab\u0dd2\u0d9a \u0dc4\u0dcf \u0db4\u0dca\u200d\u0dbb\u0dcf\u0dba\u0ddd\u0d9c\u0dd2\u0d9a \u0dad\u0dad\u0dca\u0dad\u0dca\u0dc0\u0dba \u0dc0\u0db1\u0dca\u0db1\u0dda \u0d85\u0daf\u0dcf\u0dc5 \u0db1\u0dd3\u0dad\u0dd2\u0dba\u0da7 \u0d85\u0db7\u0dd2\u0dba\u0ddd\u0d9c \u0d9a\u0dd2\u0dbb\u0dd3\u0db8\u0da7, \u0d91\u0dba \u0d85\u0dc0\u0da5\u0dcf\u0dc0\u0da7 \u0dbd\u0d9a\u0dca \u0d9a\u0dd2\u0dbb\u0dd3\u0db8\u0da7 \u0dc4\u0ddd \u0db1\u0ddc\u0dc3\u0dbd\u0d9a\u0dcf \u0dc4\u0dd0\u0dbb\u0dd3\u0db8\u0da7 \u0dad\u0dd0\u0dad\u0dca \u0d9a\u0dd2\u0dbb\u0dd3\u0db8\u0dba\u0dd2. \u0db8\u0dd9\u0dba \u0dbd\u0d82\u0d9a\u0dcf\u0dc0\u0da7 \u0db4\u0db8\u0dab\u0d9a\u0dca \u0db1\u0ddc\u0dc0 \u0dbd\u0ddd\u0d9a\u0dba\u0da7\u0db8 \u0db4\u0ddc\u0daf\u0dd4 \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0dc0\u0dc1\u0dba\u0dd9\u0db1\u0dca \u0d85\u0db4\u0da7 \u0dc3\u0dd0\u0dbd\u0d9a\u0dd2\u0dba \u0dc4\u0dd0\u0d9a\u0dd2\u0dba\u0dd2.\n\u0db4\u0ddc\u0daf\u0dd4\u0da2\u0db1 \u0d87\u0d9c\u0dd0\u0dba\u0dd4\u0db8\n\u0dc3\u0dcf\u0db8\u0dcf\u0db1\u0dca\u200d\u0dba \u0db4\u0ddc\u0daf\u0dd4 \u0dc0\u0dca\u200d\u0dba\u0dc0\u0dc4\u0dcf\u0dbb\u0dba \u0d85\u0db1\u0dd4\u0dc0 \u2018\u2018\u0dbd\u0db1\u0dca\u0da0\u0dca \u0dc2\u0dd3\u0da7\u0dca \u0dc4\u0dcf \u0dc3\u0dd2\u0dbd\u0dd2\u0dc3\u0dd2\u0dbd\u0dd2 \u0db6\u0dd1\u0d9c\u0dca \u0dad\u0dc4\u0db1\u0db8\u2019\u2019 \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0d9c\u0dad\u0dca \u0dc4\u0dd4\u0daf\u0dd4 \u0da2\u0db1\u0db4\u0dca\u200d\u0dbb\u0dd2\u0dba\u0dc0\u0dcf\u0daf\u0dd3 / \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0d9a\u0dcf\u0db8\u0dd3 \u0dad\u0dd3\u0db1\u0dca\u0daf\u0dd4\u0dc0\u0d9a\u0dca \u0dc0\u0dc1\u0dba\u0dd9\u0db1\u0dca \u0db1\u0ddc\u0dc3\u0dd0\u0dbd\u0d9a\u0dd2\u0dba \u0dc4\u0dd0\u0d9a\u0dd2 \u0dc0\u0db1\u0dca\u0db1\u0dda, \u0d91\u0db8 \u0dad\u0dd3\u0dbb\u0dab\u0dba \u0d9c\u0dd0\u0db1\u0dd3\u0db8 \u0dc3\u0dd2\u0daf\u0dd4\u0dc0\u0db1\u0dca\u0db1\u0dda \u0dc0\u0dad\u0dca\u0db8\u0db1\u0dca \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0db4\u0dbb\u0dd2\u0dc3\u0dbb \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0daf \u0dc0\u0dc1\u0dba\u0dd9\u0db1\u0dca \u0dc3\u0dd2\u0da7\u0dd2 2006 \u0dc0\u0dc3\u0dbb\u0dda \u0daf\u0dd3 \u0db1\u0dd2\u0dc3\u0dba\u0dd2. \u0d91\u0daf\u0dcf, 2006 \u0d94\u0d9a\u0dca\u0dad\u0ddd\u0db6\u0dbb\u0dca \u0db8\u0dc3 10 \u0dc0\u0dd0\u0db1\u0dd2 \u0daf\u0dd2\u0db1 \u0d85\u0d82\u0d9a 1466/5 \u0daf\u0dbb\u0db1 \u0d85\u0dad\u0dd2 \u0dc0\u0dd2\u0dc1\u0dda\u0dc2 \u0d9c\u0dd0\u0dc3\u0da7\u0dca \u0db4\u0dad\u0dca\u200d\u0dbb\u0dba \u0db8\u0d9c\u0dd2\u0db1\u0dca \u0d9d\u0db1\u0d9a\u0db8\u0dd2\u0db1\u0dca \u0db8\u0dba\u0dd2\u0d9a\u0dca\u200d\u0dbb\u0ddd\u0db1 20\u0da7 \u0d85\u0da9\u0dd4 \u0db4\u0ddc\u0dbd\u0dd2\u0dad\u0dd2\u0db1\u0dca \u0daf\u0dda\u0dc1\u0dd3\u0dba \u0db7\u0dcf\u0dc0\u0dd2\u0dad\u0dba \u0dc3\u0db3\u0dc4\u0dcf \u0db1\u0dd2\u0dc2\u0dca\u0db4\u0dcf\u0daf\u0db1\u0dba \u0dc4\u0dcf \u0db7\u0dcf\u0dc0\u0dd2\u0dad\u0dba \u0dad\u0dc4\u0db1\u0db8\u0dca \u0d9a\u0dc5\u0dcf. \u0d91\u0dba 2007 \u0da2\u0db1\u0dc0\u0dcf\u0dbb\u0dd3 01 \u0dc0\u0dd0\u0db1\u0dd2\u0daf\u0dcf \u0dc3\u0dd2\u0da7 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dd3\u0db8\u0da7 \u0db1\u0dd2\u0dba\u0db8\u0dd2\u0dad \u0dc0\u0dd4\u0dab\u0dcf. \u0db8\u0dd9\u0db8 \u0dad\u0dd3\u0db1\u0dca\u0daf\u0dd4\u0dc0 \u0d91\u0daf\u0dcf \u0db4\u0dbb\u0dd2\u0dc3\u0dbb\u0dc0\u0dda\u0daf\u0dd3\u0db1\u0dca\u0d9c\u0dda, \u0db4\u0dbb\u0dd2\u0dc3\u0dbb \u0da2\u0db1\u0db8\u0dcf\u0db0\u0dca\u200d\u0dba\u0dc0\u0dda\u0daf\u0dd3\u0db1\u0dca\u0d9c\u0dda \u0db4\u0db8\u0dab\u0d9a\u0dca \u0db1\u0ddc\u0dc0 \u0db4\u0ddc\u0daf\u0dd4\u0da2\u0db1\u0dad\u0dcf\u0dc0\u0d9c\u0dda \u0daf \u0daf\u0dd0\u0da9\u0dd2 \u0d85\u0d9c\u0dba\u0dd3\u0db8\u0da7 \u0dc4\u0dcf \u0db4\u0dca\u200d\u0dbb\u0dc3\u0dcf\u0daf\u0dba\u0da7 \u0dc4\u0dda\u0dad\u0dd4 \u0dc0\u0dd4\u0dab\u0dcf. (\u0dbb\u0da2\u0dba \u0db8\u0d9c\u0dd2\u0db1\u0dca \u2018\u2018\u0dc3\u0dd2\u0dbd\u0dd2\u0dc3\u0dd2\u0dbd\u0dd2 \u0db8\u0dbd\u0dd4 \u0dc4\u0dcf \u0dbd\u0db1\u0dca\u0da0\u0dca\u0dc2\u0dd3\u0da7\u0dca (\u0d9a\u0dd1\u0db8 \u0daf\u0dc0\u0da7\u0db1) \u0dad\u0dc4\u0db1\u0db8\u0dca \u0d9a\u0dbb\u0db1\u0dca\u0db1\u0da7 \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1\u0dca\u0db1\u0dda \u0d9a\u0dd4\u0dab\u0dd4 \u0d9a\u0db3\u0dd4 \u0d9c\u0ddc\u0da9\u0d9c\u0dd0\u0dc3\u0dd3\u0db8 \u0dc0\u0dd0\u0dc5\u0dd0\u0d9a\u0dca\u0dc0\u0dd3\u0db8 \u0d85\u0dbb\u0db8\u0dd4\u0dab\u0dd4 \u0d9a\u0dbb \u0d9c\u0dd9\u0db1\u0dba.\n\u0d92 \u0d85\u0db1\u0dd4\u0dc0 \u0dc0\u0dad\u0dca\u0db8\u0db1\u0dca \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0db4\u0dbb\u0dd2\u0dc3\u0dbb \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf\u0dc0 \u0dc3\u0dd2\u0da7\u0dd2\u0dba \u0daf\u0dd3 \u0dc0\u0dd0\u0daf\u0d9c\u0dad\u0dca \u0dad\u0dd3\u0db1\u0dca\u0daf\u0dd4\u0dc0\u0d9a\u0dca \u0d9c\u0db1\u0dca\u0db1\u0dcf \u0dbd\u0daf\u0dd2. \u0d91\u0db1\u0db8\u0dca \u0db4\u0dca\u200d\u0dbb\u0dad\u0dd2\u0da0\u0d9a\u0dca\u200d\u0dbb\u0dd3\u0d9a\u0dbb\u0dab\u0dba\u0da7 \u0db4\u0dc4\u0dc3\u0dd4 \u0dc0\u0db1 \u0db4\u0dbb\u0dd2\u0daf\u0dd2 \u0d9d\u0db1\u0d9a\u0db8\u0dd2\u0db1\u0dca \u0db8\u0dba\u0dd2\u0d9a\u0dca\u200d\u0dbb\u0ddd\u0db1 20\u0da7 \u0d85\u0da9\u0dd4 \u0db4\u0ddc\u0dbd\u0dd2\u0dad\u0dd2\u0db1\u0dca \u0db1\u0dd2\u0dc2\u0dca\u0db4\u0dcf\u0daf\u0db1\u0dba \u0daf\u0dda\u0dc1\u0dd3\u0dba \u0db7\u0dcf\u0dc0\u0dd2\u0dad\u0dba \u0dc3\u0db3\u0dc4\u0dcf \u0db1\u0dd2\u0dc2\u0dca\u0db4\u0dcf\u0daf\u0db1\u0dba, \u0dc0\u0dd2\u0d9a\u0dd2\u0dab\u0dd3\u0db8 \u0dc4\u0dcf \u0db7\u0dcf\u0dc0\u0dd2\u0dad\u0dba \u0dad\u0dc4\u0db1\u0db8\u0da7 \u0dbd\u0d9a\u0dca \u0d9a\u0dbb\u0db8\u0dd2\u0db1\u0dd2. 2006 \u0d94\u0d9a\u0dca\u0dad\u0ddd\u0db6\u0dbb\u0dca 10 \u0dc0\u0db1 \u0daf\u0dd2\u0db1 \u0d85\u0d82\u0d9a 1466/5 \u0daf\u0dbb\u0db1 \u0d85\u0dad\u0dd2 \u0dc0\u0dd2\u0dc1\u0dda\u0dc2 \u0d9c\u0dd0\u0dc3\u0da7\u0dca \u0db4\u0dad\u0dca\u200d\u0dbb\u0dba \u0db1\u0dd2\u0d9a\u0dd4\u0dad\u0dca \u0d9a\u0dbb\u0db8\u0dd2\u0db1\u0dca \u0db4\u0dbb\u0dd2\u0dc3\u0dbb \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0dc0\u0dd2\u0dc3\u0dd2\u0db1\u0dca 2007 \u0da2\u0db1\u0dc0\u0dcf\u0dbb\u0dd2 01 \u0dc0\u0dd0\u0db1\u0dd2 \u0daf\u0dcf \u0dc3\u0dd2\u0da7 \u0d85\u0daf\u0dcf\u0dc5 \u0dad\u0dc4\u0db1\u0db8 \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0dd0\u0d9f\u0dd3\u0db8 \u0dc3\u0db3\u0dc4\u0dcf \u0d9a\u0dca\u200d\u0dbb\u0dd2\u0dba\u0dcf \u0d9a\u0dc5\u0dda\u0dba. \u0db8\u0dd9\u0db8 \u0db4\u0dca\u200d\u0dbb\u0dc0\u0dd8\u0dad\u0dca\u0dad\u0dd2\u0dba \u0d91\u0daf\u0dcf \u2018\u2018\u0daf\u0dd2\u0dc0\u0dba\u0dd2\u0db1\u2019\u2019 \u0db4\u0dd4\u0dc0\u0dad\u0dca\u0db4\u0dad\u0dda \u0db4\u0dca\u200d\u0dbb\u0db0\u0dcf\u0db1 \u0dc3\u0dd2\u0dbb\u0dc3\u0dca\u0dad\u0dbd\u0dba \u0dbd\u0dd9\u0dc3 \u0daf \u0d91\u0daf\u0dcf \u0d85\u0db4 \u0dba\u0ddc\u0daf\u0dcf \u0d9c\u0dad\u0dca\u0dad\u0dda \u0d91\u0dba \u0d85\u0dad\u0dd2\u0dc2\u0dba \u0dc0\u0dd0\u0daf\u0d9c\u0dad\u0dca \u0dad\u0dd3\u0db1\u0dca\u0daf\u0dd4\u0dc0\u0d9a\u0dca \u0dc0\u0dd6 \u0db1\u0dd2\u0dc3\u0dcf\u0dba. (\u0da2\u0d9c\u0dad\u0dca \u0d9a\u0dab\u0dc4\u0dd0\u0dbb\u0d86\u0dbb\u0da0\u0dca\u0da0\u0dd2, \u0daf\u0dd2\u0dc0\u0dba\u0dd2\u0db1 \u0d89\u0dbb\u0dd2\u0daf\u0dcf \u0dc3\u0d82\u0d9c\u0dca\u200d\u0dbb\u0dc4\u0dba - 2018 \u0db8\u0dd0\u0dba\u0dd2 13 \u0d89\u0dbb\u0dd2\u0daf\u0dcf)\n\u0d91\u0dc4\u0dd9\u0dad\u0dca \u0d91\u0daf\u0dcf \u0db8\u0dd9\u0db8 \u0dad\u0dc4\u0db1\u0db8 \u0dba\u0dae\u0dcf\u0dbb\u0dca\u0dae\u0dba\u0d9a\u0dca \u0d9a\u0dbb \u0d9c\u0dd0\u0db1\u0dd3\u0db8\u0da7 \u0d85\u0dc0\u0dc1\u0dca\u200d\u0dba \u0daf\u0dda\u0dc1\u0db4\u0dcf\u0dbd\u0db1 \u0db6\u0dbd\u0dba\u0d9a\u0dca \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0dc3\u0dad\u0dd4\u0dc0 \u0dad\u0dd2\u0db6\u0dd4\u0dab\u0dda \u0db1\u0dd0\u0dc4\u0dd0. (\u0db8\u0dd9\u0dc0\u0dd0\u0db1\u0dd2 \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0dc3\u0dd2\u0d9c\u0dbb\u0dd0\u0dd4\u0da7\u0dca \u0db4\u0dd0\u0d9a\u0dd0\u0da7\u0dca\u0da7\u0dd4\u0dc0\u0dda \u0dbb\u0dd6\u0db4\u0db8\u0dba \u0d85\u0dc0\u0dc0\u0dcf\u0daf\u0dba \u0dc3\u0dd2\u0dba\u0dba\u0da7 80\u0d9a\u0dca \u0d87\u0dad\u0dd4\u0dc5\u0dad\u0dca \u0d9a\u0dd2\u0dbb\u0dd3\u0db8 \u0dc3\u0db8\u0dca\u0db6\u0db1\u0dca\u0db0 \u0db1\u0dd3\u0dad\u0dd2 \u0dc3\u0db8\u0dca\u0db4\u0dcf\u0daf\u0db1\u0dba\u0dda \u0daf\u0dd3 \u0daf \u0dc3\u0dd2\u0daf\u0dd4 \u0dc0\u0dd4\u0dab\u0dcf) \u0d92 \u0d85\u0db1\u0dd4\u0dc0 \u0d85\u0daf\u0dcf\u0dc5 \u0d85\u0db1\u0dcf\u0d9c\u0dad\u0dc0\u0dcf\u0daf\u0dd3 \u0dad\u0dd3\u0db1\u0dca\u0daf\u0dd4\u0dc0 \u0db1\u0dd3\u0dad\u0dd2 \u0db4\u0ddc\u0dad\u0da7 \u0db4\u0db8\u0dab\u0d9a\u0dca \u0dc3\u0dd3\u0db8\u0dcf \u0dc0\u0dd4\u0dab \u0dad\u0dc0\u0dad\u0dca \u0d91\u0d9a\u0dca \u0db1\u0dd3\u0dad\u0dd2\u0dba\u0d9a\u0dca \u0db6\u0dc0\u0da7 \u0db4\u0db8\u0dab\u0d9a\u0dca \u0db4\u0dad\u0dca \u0dc0\u0dd4\u0dab\u0dcf.\n\u0d91\u0dc4\u0dd9\u0dad\u0dca \u0dad\u0db8\u0dcf \u0d9c\u0dad\u0dca \u0dad\u0dd2\u0dbb\u0dc3\u0dbb \u0dad\u0dd3\u0db1\u0dca\u0daf\u0dd4 \u0dc4\u0dcf \u0dad\u0dd3\u0dbb\u0dab \u0dc0\u0dd9\u0db1\u0dd4\u0dc0\u0dd9\u0db1\u0dca \u0d85\u0d9b\u0dab\u0dca\u0da9\u0dc0, \u0db1\u0ddc\u0db6\u0dd2\u0dba\u0dc0 \u0db4\u0dd9\u0db1\u0dd3 \u0dc3\u0dd2\u0da7\u0dd2\u0db1 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0dc0\u0dd2\u0db0\u0dcf\u0dba\u0d9a \u0da2\u0db1\u0dcf\u0db0\u0dd2\u0db4\u0dad\u0dd2 \u0db0\u0dd6\u0dbb\u0dba\u0da7 \u0db4\u0dad\u0dca \u0dc0\u0dd6 \u0dc0\u0dd2\u0d9c\u0dc3\u0db8 \u0dad\u0db8\u0dcf \u0dc3\u0dd2\u0dc4\u0dd2\u0db1 \u0daf\u0dd4\u0da7\u0dd4 \u0d92 \u0dba\u0dd4\u0d9c \u0db8\u0dd9\u0dc4\u0dd9\u0dc0\u0dbb \u0d89\u0da7\u0dd4 \u0d9a\u0dd2\u0dbb\u0dd3\u0db8\u0da7 \u0db4\u0dd2\u0dba\u0dc0\u0dbb \u0d9c\u0dad\u0dca\u0dad\u0dcf. \u0db8\u0dda \u0dc0\u0db1 \u0dc0\u0dd2\u0da7 \u0d85\u0db4 \u0dbb\u0da7\u0dda \u0db4\u0db8\u0dab\u0d9a\u0dca \u0db1\u0ddc\u0dc0 \u0db8\u0dd4\u0dc5\u0dd4 \u0dbd\u0ddd\u0d9a\u0dba\u0dda\u0db8 \u0d9c\u0dde\u0dbb\u0dc0\u0dba\u0da7 \u0dbd\u0d9a\u0dca\u0dc0 \u0dad\u0dd2\u0db6\u0dd9\u0db1 \u0dc3\u0dd2\u0d9c\u0dbb\u0dd0\u0dd4\u0da7\u0dca \u0db4\u0dd0\u0d9a\u0dd0\u0da7\u0dca\u0da7\u0dd4\u0dc0\u0dda \u0dc3\u0dd2\u0dba\u0dba\u0da7 80\u0d9a \u0dbb\u0dd6\u0db4\u0db8\u0dba \u0d85\u0dc0\u0dc0\u0dcf\u0daf \u0d87\u0dad\u0dd4\u0dc5\u0dad\u0dca \u0d9a\u0dd2\u0dbb\u0dd3\u0db8\u0da7 \u0db1\u0dd3\u0dad\u0dd2 \u0dc3\u0db8\u0dca\u0db4\u0dcf\u0daf\u0db1\u0dba \u0d9a\u0dd2\u0dbb\u0dd3\u0db8\u0da7 \u0db8\u0dd9\u0dc0\u0dd0\u0db1\u0dd2 \u0d91\u0d9a\u0dca \u0dad\u0dd3\u0db1\u0dca\u0daf\u0dd4\u0dc0\u0d9a\u0dca. \u0d85\u0db1\u0dd9\u0d9a\u0dca \u0dad\u0dd3\u0db1\u0dca\u0daf\u0dd4\u0dc0 \u0dc0\u0db1\u0dca\u0db1\u0dda \u0db4\u0dc3\u0dd4\u0d9c\u0dd2\u0dba \u0dc0\u0dc3\u0dbb \u0db4\u0dd4\u0dbb\u0dcf\u0db8 \u0db8\u0dc4\u0dad\u0dca \u0dc3\u0d82\u0dc0\u0dcf\u0daf\u0dba\u0da7 \u0db7\u0dcf\u0da2\u0db1\u0dba \u0dc0\u0dd9\u0db8\u0dd2\u0db1\u0dca \u0db4\u0dc0\u0dad\u0dd2\u0db1 \u0dbd\u0db1\u0dca\u0da0\u0dca \u0dc2\u0dd3\u0da7\u0dca \u0dc4\u0dcf \u0dc3\u0dd2\u0dbd\u0dd2\u0dc3\u0dd2\u0dbd\u0dd2 \u0db6\u0dd1\u0d9c\u0dca \u0db7\u0dcf\u0dc0\u0dd2\u0dad\u0dba \u0dc4\u0dcf \u0db1\u0dd2\u0dc2\u0dca\u0db4\u0dcf\u0daf\u0db1\u0dba \u0dad\u0dc4\u0db1\u0db8\u0dca \u0d9a\u0dd2\u0dbb\u0dd3\u0db8\u0da7 \u0d9c\u0dad\u0dca \u0dad\u0dd3\u0db1\u0dca\u0daf\u0dd4\u0dc0\u0dba\u0dd2.\n2003 \u0d85\u0d82\u0d9a 09 \u0daf\u0dbb\u0db1 \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a \u0d9a\u0da7\u0dba\u0dd4\u0dad\u0dd4 \u0db4\u0dd2\u0dc5\u0dd2\u0db6\u0db3 \u0d85\u0db0\u0dd2\u0d9a\u0dcf\u0dbb\u0dd2 \u0db4\u0db1\u0dad \u0d85\u0db1\u0dd4\u0dc0 \u2018\u2018\u0db4\u0ddc\u0dbd\u0dd2\u0dad\u0dd3\u0db1\u0dca\u2019\u2019 \u0dba\u0db1\u0dca\u0db1\u0dd9\u0db1\u0dca \u0dc3\u0dd1\u0db8 \u0dc3\u0dca\u0dc0\u0dbb\u0dd6\u0db4\u0dba\u0d9a\u0db8 \u0db4\u0ddc\u0dbd\u0dd2\u0d91\u0dad\u0dd2\u0dbd\u0dd2\u0db1\u0dca, \u0db4\u0ddc\u0dbd\u0dd2\u0db4\u0dca\u200d\u0dbb\u0ddc\u0db4\u0dd2\u0dbd\u0dd2\u0db1\u0dca, \u0db4\u0ddc\u0dbd\u0dd2\u0dc3\u0dca\u0da7\u0dba\u0dd2\u0dbb\u0dd2\u0db1\u0dca, \u0db4\u0ddc\u0dbd\u0dd2\u0dc0\u0dba\u0dd2\u0db1\u0dba\u0dd2\u0dbd\u0dca \u0d9a\u0dca\u0dbd\u0ddd\u0dbb\u0dba\u0dd2\u0d9e\u0dca, \u0db4\u0ddc\u0dbd\u0dd2\u0d91\u0dbd\u0dd2\u0dad\u0dd2\u0db1\u0dca \u0da7\u0dd9\u0dbb\u0dd2\u0dad\u0dd0\u0dbd\u0dd2\u0db1\u0dca \u0da7\u0dd9\u0dbb\u0dd2\u0dad\u0dd0\u0dbd\u0dda\u0da7\u0dca \u0dc4\u0ddd \u0dc0\u0dd9\u0db1\u0dad\u0dca \u0dba\u0db8\u0dca \u0dc3\u0db8\u0dcf\u0db1 \u0d85\u0db8\u0dd4\u0daf\u0dca\u200d\u0dbb\u0dc0\u0dca\u200d\u0dba \u0d85\u0daf\u0dc4\u0dc3\u0dca \u0dc0\u0dd9\u0db1\u0dc0\u0dcf.\n\u0db1\u0dd3\u0dad\u0dd2\u0dba \u0db4\u0dca\u200d\u0dbb\u0dcf\u0dba\u0ddd\u0d9c\u0dd2\u0d9a \u0d9a\u0dd2\u0dbb\u0dd3\u0db8 \u0dc3\u0dc4 \u0db6\u0dbd\u0dba \u0dbd\u0db6\u0dcf\u0daf\u0dd3\u0db8\n\u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0db4\u0dbb\u0dd2\u0dc3\u0dbb \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0dc0\u0dc1\u0dba\u0dd9\u0db1\u0dca \u0dad\u0db8\u0dcf \u0dc3\u0dad\u0dd4 \u0db6\u0dbd\u0dad\u0dbd \u0d85\u0db1\u0dd4\u0dc0 \u0dba\u0db8\u0dd2\u0db1\u0dca 2006 \u0dc3\u0dd0\u0db4\u0dca\u0dad\u0dd0\u0db8\u0dca\u0db6\u0dbb\u0dca \u0db8\u0dc3 01 \u0dc0\u0dd0\u0db1\u0dd2 \u0daf\u0dd2\u0db1 \u0d85\u0d82\u0d9a1466 /5 (2006 \u0daf\u0dd3 \u0db1\u0dd2\u0d9a\u0dd4\u0dad\u0dca \u0d9a\u0dc5) \u0db1\u0dc0 \u0db4\u0dab\u0d9a\u0dca \u0dbd\u0db6\u0dcf \u0daf\u0dd9\u0db8\u0dd2\u0db1\u0dca 2017 \u0dc3\u0dd0\u0db4\u0dca\u0dad\u0dd0\u0db8\u0dca\u0db6\u0dbb\u0dca \u0db8\u0dc3 01 \u0dc0\u0dd0\u0db1\u0dd2 \u0daf\u0dd2\u0db1 \u0d85\u0d82\u0d9a 2034/33-38 \u0dbd\u0dd9\u0dc3 \u0db1\u0dd0\u0dc0\u0dad \u0db1\u0dc0 \u0d85\u0dad\u0dd2 \u0dc0\u0dd2\u0dc1\u0dda\u0dc2 \u0d9c\u0dd0\u0dc3\u0da7\u0dca \u0db1\u0dd2\u0dc0\u0dda\u0daf\u0db1\u0dba\u0d9a\u0dca \u0db1\u0dd2\u0d9a\u0dd4\u0dad\u0dca \u0d9a\u0dc5\u0dcf. \u0db8\u0dd9\u0db8 \u0db1\u0dd2\u0dba\u0ddd\u0d9c\u0dba \u0db8\u0d9c\u0dd2\u0db1\u0dca (2006\u0da7 \u0d85\u0db1\u0dd4\u0dc0),\n\u0d9d\u0db1\u0d9a\u0db8 \u0db8\u0dba\u0dd2\u0d9a\u0dca\u200d\u0dbb\u0ddd\u0db1 20\u0da7 \u0d85\u0da9\u0dd4 \u0db4\u0ddc\u0dbd\u0dd2\u0dad\u0dd2\u0db1\u0dca \u0db1\u0dd2\u0dc2\u0dca\u0db4\u0dcf\u0daf\u0db1\u0dba, \u0d85\u0dbd\u0dd9\u0dc0\u0dd2\u0dba \u0dc4\u0dcf \u0db7\u0dcf\u0dc0\u0dd2\u0dad\u0dba \u0dad\u0dc4\u0db1\u0db8\u0da7 \u0dbd\u0d9a\u0dca \u0d9a\u0dd2\u0dbb\u0dd3\u0db8. (\u0db1\u0db8\u0dd4\u0dad\u0dca \u0d85\u0dc0\u0dc3\u0dbb\u0dbd\u0dad\u0dca \u0db7\u0dcf\u0dc0\u0dd2\u0dad\u0dba\u0db1\u0dca \u0dc3\u0db3\u0dc4\u0dcf \u0d85\u0dc0\u0dc3\u0dbb \u0dbd\u0db6\u0dcf\u0daf\u0dd3\u0db8\u0d9a\u0dca \u0dc3\u0dd2\u0daf\u0dd4\u0d9a\u0dbb \u0d87\u0dad. (2034/33)\n\u0daf\u0dda\u0dc1\u0dd3\u0dba \u0db7\u0dcf\u0dc0\u0dd2\u0dad\u0dba \u0dc3\u0db3\u0dc4\u0dcf \u0db4\u0ddc\u0dbd\u0dd2\u0dad\u0dd2\u0db1\u0dca \u0d86\u0dc4\u0dcf\u0dbb \u0daf\u0dc0\u0da7\u0db1 (\u0dbd\u0db1\u0dca\u0da0\u0dca\u0dc2\u0dd3\u0da7\u0dca) \u0db1\u0dd2\u0db4\u0daf\u0dc0\u0dd3\u0db8, \u0dc0\u0dd2\u0d9a\u0dd2\u0dab\u0dd3\u0db8, \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0dba, \u0db1\u0ddc\u0db8\u0dd2\u0dbd\u0dda \u0dbd\u0db6\u0dcf\u0daf\u0dd3\u0db8 \u0dc4\u0dcf \u0db7\u0dcf\u0dc0\u0dd2\u0dad\u0dba \u0dc3\u0db8\u0dca\u0db4\u0dd6\u0dbb\u0dca\u0dab\u0dba\u0dd9\u0db1\u0dca \u0dad\u0dc4\u0db1\u0db8\u0dca \u0d9a\u0dd2\u0dbb\u0dd3\u0db8 (2034/38) \u0db8\u0dda \u0dc3\u0db8\u0d9f \u0daf\u0dda\u0dc1\u0dd3\u0dba \u0db7\u0dcf\u0dc0\u0dd2\u0dad\u0dba \u0dc3\u0db3\u0dc4\u0dcf \u0dc0\u0dd0\u0da9\u0dd2 \u0d9d\u0db1\u0dad\u0dca\u0dc0\u0dba\u0dd9\u0db1\u0dca \u0dba\u0dd4\u0dad\u0dca \u0db4\u0ddc\u0dbd\u0dd2\u0dad\u0dd3\u0db1\u0dca \u0db8\u0dc5\u0dd4 \u0db1\u0dd2\u0dc2\u0dca\u0db4\u0dcf\u0daf\u0db1\u0dba \u0d9a\u0dd2\u0dbb\u0dd3\u0db8, \u0dc0\u0dd2\u0d9a\u0dd2\u0dab\u0dd3\u0db8, \u0db1\u0ddc\u0db8\u0dd2\u0dbd\u0dda \u0dbd\u0db6\u0dcf\u0daf\u0dd3\u0db8, \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0dba \u0dc4\u0dcf \u0db7\u0dcf\u0dc0\u0dd2\u0dad\u0dba \u0daf \u0dad\u0dc4\u0db1\u0db8\u0dca \u0d9a\u0dc5 \u0d85\u0dad\u0dbb, \u0dc3\u0dd8\u0da2\u0dd4\u0dc6\u0ddd\u0db8\u0dca\u0dc0\u0dbd\u0dd2\u0db1\u0dca \u0d86\u0dc4\u0dcf\u0dbb \u0db6\u0db3\u0dd4\u0db1\u0dca \u0db1\u0dd2\u0dc2\u0dca\u0db4\u0dcf\u0daf\u0db1\u0dba, \u0d85\u0dbd\u0dd9\u0dc0\u0dd2\u0dba, \u0db1\u0ddc\u0db8\u0dd2\u0dbd\u0dda \u0dbd\u0db6\u0dcf\u0daf\u0dd3\u0db8, \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0dba \u0dc4\u0dcf \u0db7\u0dcf\u0dc0\u0dd2\u0dad\u0dba \u0daf \u0dad\u0dc4\u0db1\u0db8\u0dca \u0d9a\u0dc5\u0dcf. (2034/38)\n\u0db8\u0dda \u0d85\u0dad\u0dd2 \u0dc0\u0dd2\u0dc1\u0dda\u0dc2 \u0d9c\u0dd0\u0dc3\u0da7\u0dca \u0db4\u0dad\u0dca\u200d\u0dbb\u0dba \u0dc3\u0db8\u0d9f \u0dad\u0dc0\u0dad\u0dca \u0d85\u0dad\u0dd2 \u0dc0\u0dd2\u0dc1\u0dda\u0dc2 \u0d9c\u0dd0\u0dc3\u0da7\u0dca \u0db4\u0dad\u0dca\u200d\u0dbb \u0d9a\u0dd2\u0dc4\u0dd2\u0db4\u0dba\u0d9a\u0dca \u0daf \u0db1\u0dd2\u0d9a\u0dd4\u0dad\u0dca \u0d9a\u0dd2\u0dbb\u0dd3\u0db8\u0da7 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0db4\u0dd2\u0dba\u0dc0\u0dbb \u0d9c\u0dad\u0dca\u0dad\u0dcf. \u0d92 \u0d85\u0db1\u0dd4\u0dc0, 1980 \u0d85\u0d82\u0d9a 47 \u0daf\u0dbb\u0db1 \u0da2\u0dcf\u0dad\u0dd2\u0d9a \u0db4\u0dcf\u0dbb\u0dd2\u0dc3\u0dbb\u0dd2\u0d9a \u0db4\u0db1\u0dad \u0d85\u0db1\u0dd4\u0dc0 (\u0db8\u0dd9\u0db8 \u0db1\u0dd2\u0dba\u0ddd\u0d9c 2017 \u0d85\u0d82\u0d9a 01 \u0daf\u0dbb\u0db1 \u0da2\u0dcf\u0dad\u0dd2\u0d9a \u0db4\u0dcf\u0dbb\u0dd2\u0dc3\u0dbb\u0dd2\u0d9a) (\u0db4\u0dca\u0dbd\u0dcf\u0dc3\u0dca\u0da7\u0dd2\u0d9a\u0dca \u0d85\u0da9\u0d82\u0d9c\u0dd4 \u0d9a\u0dc3\u0dc5 \u0dc3\u0dc4 \u0db4\u0dc4\u0dc3\u0dd4\u0dc0\u0dd9\u0db1\u0dca \u0daf\u0dd0\u0dc0\u0dd9\u0db1 \u0dc0\u0dd9\u0db1\u0dad\u0dca \u0daf\u0dca\u200d\u0dbb\u0dc0\u0dca\u200d\u0dba \u0d91\u0dc5\u0dd2\u0db8\u0dc4\u0db1\u0dda \u0db4\u0dd2\u0dc5\u0dd2\u0dc3\u0dca\u0dc3\u0dd3\u0db8 \u0dad\u0dc4\u0db1\u0db8\u0dca \u0d9a\u0dd2\u0dbb\u0dd3\u0db8) \u0db1\u0dd2\u0dba\u0ddd\u0d9c \u0dbd\u0dd9\u0dc3 \u0dc4\u0dd0\u0db3\u0dd2\u0db1\u0dca\u0dc0\u0dd9\u0db1\u0dc0\u0dcf.\n\u0d9a\u0dd2\u0dc3\u0dd2\u0daf\u0dd4 \u0dad\u0dd0\u0db1\u0dd0\u0dad\u0dca\u0dad\u0d9a\u0dd4, \u0db4\u0dca\u0dbd\u0dcf\u0dc3\u0dca\u0da7\u0dd2\u0d9a\u0dca \u0d85\u0da9\u0d82\u0d9c\u0dd4 \u0d9a\u0dc3\u0dc5 \u0dc4\u0ddd \u0db4\u0dc4\u0dc3\u0dd4\u0dc0\u0dd9\u0db1\u0dca \u0daf\u0dd0\u0dc0\u0dd9\u0db1 \u0dc0\u0dd9\u0db1\u0dad\u0dca \u0daf\u0dca\u200d\u0dbb\u0dc0\u0dca\u200d\u0dba \u0d91\u0dc5\u0dd2\u0db8\u0dc4\u0db1\u0dda \u0db4\u0dd2\u0dc5\u0dd2\u0dc3\u0dca\u0dc3\u0dd3\u0db8, \u0db4\u0dd2\u0dc5\u0dd2\u0dc3\u0dca\u0dc3\u0dd3\u0db8\u0da7 \u0dc3\u0dd0\u0dbd\u0dd0\u0dc3\u0dca\u0dc0\u0dd3\u0db8, \u0d89\u0da9\u0daf\u0dd3\u0db8 \u0dc4\u0ddd \u0d85\u0dc0\u0dc3\u0dbb \u0daf\u0dd3\u0db8 \u0db1\u0ddc\u0d9a\u0dc5 \u0dba\u0dd4\u0dad\u0dd4\u0dba.\n\u0d89\u0dc4\u0dad \u0db1\u0dd2\u0dba\u0ddd\u0d9c\u0dc0\u0dbd\u0da7 \u0d85\u0db1\u0dd4\u0d9a\u0dd6\u0dbd\u0dc0 \u0d9a\u0da7\u0dba\u0dd4\u0dad\u0dd4 \u0d9a\u0dd2\u0dbb\u0dd3\u0db8\u0da7 \u0d85\u0db4\u0ddc\u0dc4\u0ddc\u0dc3\u0dad\u0dca \u0dc0\u0db1 \u0dba\u0db8\u0dca \u0dad\u0dd0\u0db1\u0dd0\u0dad\u0dca\u0dad\u0dd9\u0d9a\u0dd4 1980 \u0d85\u0d82\u0d9a 47 \u0daf\u0dbb\u0db1 \u0da2\u0dcf\u0dad\u0dd2\u0d9a \u0db4\u0dcf\u0dbb\u0dd2\u0dc3\u0dbb\u0dd2\u0d9a \u0db4\u0db1\u0dad \u0dba\u0da7\u0dad\u0dda \u0dc0\u0dbb\u0daf\u0d9a\u0da7 \u0dc0\u0dbb\u0daf\u0d9a\u0dbb\u0dd4 \u0dc0\u0db1 \u0d85\u0dad\u0dbb 31 \u0dc0\u0dd0\u0db1\u0dd2 \u0dc0\u0d9c\u0db1\u0dca\u0dad\u0dd2\u0dba \u0dba\u0da7\u0dad\u0dda \u0daf\u0dac\u0dd4\u0dc0\u0db8\u0d9a\u0da7 \u0dba\u0da7\u0dad\u0dca \u0dc0\u0dd2\u0dba \u0dba\u0dd4\u0dad\u0dd4\u0dba. \u0db8\u0dda \u0dc3\u0db8\u0d9c\u0db8, \u0dc3\u0dd2\u0dba\u0dbd\u0dd6\u0db8 \u0d86\u0d9a\u0dcf\u0dbb\u0dba\u0dda \u0db4\u0ddc\u0dbd\u0dd2\u0d91\u0dad\u0dd2\u0dbd\u0dd2\u0db1\u0dca, \u0db4\u0ddc\u0dbd\u0dd2\u0db4\u0dca\u200d\u0dbb\u0ddc\u0db4\u0dd2\u0dbd\u0dd2\u0db1\u0dca, \u0db4\u0ddc\u0dbd\u0dd2\u0d91\u0dbd\u0dd2\u0dad\u0dd2\u0dbd\u0dd2\u0db1\u0dca \u0db1\u0dd2\u0dc2\u0dca\u0db4\u0dcf\u0daf\u0db1 \u0dc4\u0ddd \u0db4\u0ddc\u0dbd\u0dd2\u0db4\u0dca\u200d\u0dbb\u0ddc\u0db4\u0dd2\u0dbd\u0dd2\u0db1\u0dca \u0db1\u0dd2\u0dc2\u0dca\u0db4\u0dcf\u0daf\u0db1 \u0daf\u0dda\u0dc1\u0db4\u0dcf\u0dbd\u0db1, \u0dc3\u0db8\u0dcf\u0da2\u0dba\u0dd3\u0dba, \u0d86\u0d9c\u0db8\u0dd2\u0d9a, \u0dc3\u0d82\u0dc3\u0dca\u0d9a\u0dd8\u0dad\u0dd2\u0d9a \u0dc4\u0ddd \u0dc0\u0dd9\u0db1\u0dad\u0dca \u0dba\u0db8\u0dca \u0d8b\u0dad\u0dca\u0dc3\u0dc0 \u0dc4\u0ddd \u0d85\u0dc0\u0dc3\u0dca\u0dae\u0dcf\u0dc0\u0dbd \u0daf\u0dd3 \u0dc3\u0dd0\u0dbb\u0dc3\u0dd2\u0dbd\u0dd2 \u0dc3\u0db3\u0dc4\u0dcf \u0db7\u0dcf\u0dc0\u0dd2\u0dad\u0dba \u0daf \u0dad\u0dc4\u0db1\u0db8\u0dca \u0d9a\u0dbb\u0db8\u0dd2\u0db1\u0dca \u0db1\u0dd3\u0dad\u0dd2 \u0db4\u0dd0\u0db1\u0dc0\u0dd3\u0db8\u0da7 \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0db4\u0dd2\u0dba\u0dc0\u0dbb \u0d9c\u0dad\u0dca\u0dad\u0dcf.\n\u0db6\u0dbd\u0dad\u0dbd \u0dc3\u0dc4 \u0d85\u0dc0\u0dc1\u0dca\u200d\u0dba \u0dc3\u0dc4\u0dcf\u0dba \u0db1\u0ddc\u0dc0\u0dd3\u0db8 \u0db1\u0dd2\u0dc3\u0dcf 2006 \u0daf\u0dd3 \u0db1\u0dd3\u0dad\u0dd2 \u0db4\u0ddc\u0dad\u0da7 \u0db4\u0db8\u0dab\u0d9a\u0dca \u0dc3\u0dd3\u0db8\u0dcf \u0dc0\u0dd4\u0dab\u0dd4 \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8 2017 \u0daf\u0dd3 \u0dba\u0dae\u0dcf\u0dbb\u0dca\u0dae\u0dba\u0d9a\u0dca \u0d9a\u0dbb \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0d85\u0dc0\u0dc1\u0dca\u200d\u0dba \u0dc3\u0dd2\u0dba\u0dbd\u0dd6\u0db8 \u0db6\u0dbd\u0dad\u0dbd \u0dc4\u0dcf \u0db4\u0dc4\u0dc3\u0dd4\u0d9a\u0db8\u0dca \u0d85\u0daf\u0dcf\u0dc5 \u0d86\u0dba\u0dad\u0db1 \u0dc0\u0dd9\u0dad \u0db1\u0dd2\u0dbb\u0dca\u0dbd\u0ddd\u0db7\u0dd3\u0dc0 \u0dbd\u0db6\u0dcf \u0daf\u0dd4\u0db1\u0dca\u0db1\u0dcf. \u0d92 \u0db1\u0dd2\u0dc3\u0dcf \u0db4\u0dbb\u0dd2\u0dc3\u0dbb \u0dc4\u0dd2\u0dad\u0d9a\u0dcf\u0db8\u0dd3\u0db1\u0dca \u0dc3\u0dda\u0db8 \u0db4\u0dbb\u0dd2\u0dc3\u0dbb \u0dc4\u0dd2\u0dad\u0d9a\u0dcf\u0db8\u0dd3 \u0dba\u0dc4\u0db4\u0dad\u0dca \u0d85\u0db1\u0dcf\u0d9c\u0dad\u0dba\u0d9a\u0dca \u0db4\u0dca\u200d\u0dbb\u0dcf\u0dbb\u0dca\u0dae\u0db1\u0dcf \u0d9a\u0dc5 \u0da2\u0db1\u0dad\u0dcf\u0dc0 \u0daf \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8 \u0dba\u0dc5\u0dd2 \u0db4\u0dd0\u0db1\u0dc0\u0dd3\u0db8\u0da7 \u0dc4\u0dcf \u0d91\u0dba \u0dba\u0dae\u0dcf\u0dbb\u0dca\u0dae\u0dc0\u0dad\u0dca \u0d9a\u0dd2\u0dbb\u0dd3\u0db8\u0da7 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0d9c\u0dad\u0dca \u0dc0\u0dd9\u0dc4\u0dd9\u0dba \u0d9c\u0dd0\u0db1 \u0dc3\u0dad\u0dd4\u0da7\u0da7 \u0db4\u0dad\u0dca \u0dc0\u0dd4\u0dab\u0dcf. \u0d91\u0dc4\u0dd9\u0dad\u0dca 2006 \u0daf\u0dd3 \u0db8\u0dda \u0db4\u0db1\u0dad\u0da7 \u0db4\u0dca\u200d\u0dbb\u0dc3\u0d82\u0dc1\u0dcf \u0d9a\u0dc5 \u0db6\u0ddc\u0dc4\u0ddd \u0db6\u0dbd\u0dc0\u0dda\u0d9c, \u0dc3\u0d82\u0dc0\u0dd2\u0db0\u0dcf\u0db1 \u0dc3\u0dc4 \u0d87\u0dad\u0dd0\u0db8\u0dca \u0da2\u0db1 \u0d9a\u0ddc\u0da7\u0dc3\u0dca \u0d9a\u0dd2\u0dc3\u0dd2\u0dba\u0db8\u0dca \u0d85\u0daf\u0dd8\u0dc1\u0dca\u200d\u0dba\u0db8\u0dcf\u0db1 \u0dc4\u0dda\u0dad\u0dd4\u0dc0\u0d9a\u0dca \u0db1\u0dd2\u0dc3\u0dcf \u0d85\u0daf\u0dcf\u0dc5 \u0db4\u0db1\u0dad\u0da7 \u0d91\u0dbb\u0dd9\u0dc4\u0dd2\u0dc0 \u0dc3\u0d82\u0dc0\u0dd2\u0db0\u0dcf\u0db1\u0dba \u0dc0\u0db1\u0dd4 \u0db4\u0dd0\u0dc4\u0dd0\u0daf\u0dd2\u0dbd\u0dd2\u0dc0 \u0daf\u0dd0\u0d9a\u0dd2\u0dba \u0dc4\u0dd0\u0d9a\u0dd2 \u0dc0\u0dd4\u0dab\u0dcf. \u0d92 \u0d85\u0dad\u0dbb \u0dc3\u0dd2\u0daf\u0dd4\u0dc0\u0dd2\u0dba \u0dba\u0dd4\u0dad\u0dd4 \u0db4\u0dbb\u0dd2\u0daf\u0dd2\u0db8 \u0db4\u0ddc\u0dbd\u0dd2\u0dad\u0dd2\u0db1\u0dca \u0db1\u0dd2\u0dc2\u0dca\u0db4\u0dcf\u0daf\u0db1 \u0d9a\u0dbb\u0dca\u0db8\u0dcf\u0db1\u0dca\u0dad\u0dba\u0dda \u0db1\u0dd2\u0dba\u0dd4\u0dad\u0dd4 \u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a \u0db4\u0dca\u200d\u0dbb\u0da2\u0dcf\u0dc0 \u0dc3\u0dc4 \u0d94\u0dc0\u0dd4\u0db1\u0dca \u0dba\u0da7\u0dad\u0dda \u0dc3\u0dda\u0dc0\u0dba \u0d9a\u0dc5 \u0dc3\u0dda\u0dc0\u0d9a\u0dba\u0dd2\u0db1\u0dca \u0daf \u0dc3\u0dd2\u0da7\u0dd2 \u0d85\u0dad\u0dbb \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8 \u0db1\u0dd2\u0dc3\u0dcf \u0d9a\u0dca\u0dc2\u0dab\u0dd2\u0d9a\u0dc0 / \u0d9a\u0dd9\u0da7\u0dd2 \u0d9a\u0dcf\u0dbd\u0dd3\u0db1\u0dc0 \u0db4\u0dd3\u0da9\u0dcf\u0dc0\u0da7 \u0db4\u0dad\u0dca\u0dc0\u0dd2\u0dba \u0dc4\u0dd0\u0d9a\u0dd2 \u0d86\u0db4\u0db1\u0dc1\u0dcf\u0dbd\u0dcf \u0dc4\u0dd2\u0db8\u0dd2\u0dba\u0db1\u0dca \u0d87\u0dad\u0dd4\u0dc5\u0dd4 \u0d9a\u0dab\u0dca\u0da9\u0dcf\u0dba\u0db8\u0dca \u0daf \u0daf\u0dd0\u0d9a\u0dd2\u0dba \u0dc4\u0dd0\u0d9a\u0dd2 \u0dc0\u0dd4\u0dab\u0dcf.\n\u0dbd\u0ddd\u0d9a \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dca\n\u0db8\u0dda \u0dc3\u0dd2\u0dba\u0dbd\u0dd6 \u0dc3\u0dd2\u0daf\u0dd4\u0dc0\u0dd3\u0db8\u0dca \u0dc4\u0dcf \u0d91\u0dbb\u0dd9\u0dc4\u0dd2 \u0dc0\u0dd3\u0db8\u0dca \u0dc3\u0dd2\u0dba\u0dd4\u0db8\u0dca\u0dc0 \u0db1\u0dd2\u0dbb\u0dd3\u0d9a\u0dca\u0dc2\u0dab\u0dba \u0d9a\u0dbb\u0db1 \u0dc0\u0dd2\u0da7 \u0d89\u0dad\u0dcf\u0db8 \u0db4\u0dd0\u0dc4\u0dd0\u0daf\u0dd2\u0dbd\u0dd2\u0dc0 \u0db4\u0dd9\u0db1\u0dd3 \u0d9c\u0dd2\u0dba\u0dda \u0daf\u0dda\u0dc1\u0db4\u0dcf\u0dbd\u0db1 \u0dc4\u0dcf \u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a \u0d85\u0dc0\u0dc3\u0dca\u0dae\u0dcf\u0dc0\u0dcf\u0daf\u0dd3\u0db1\u0dca \u0dc3\u0db8\u0d9f \u0d85\u0dad\u0dca\u0dc0\u0dd0\u0dbd\u0dca \u0db6\u0dd0\u0db3\u0d9c\u0dad\u0dca \u0dad\u0dc0\u0dad\u0dca \u0d9a\u0dbd\u0dca\u0dbd\u0dd2 \u0dc4\u0dcf \u0d9a\u0dab\u0dca\u0da9\u0dcf\u0dba\u0db8\u0dca \u0d9a\u0dd2\u0dc4\u0dd2\u0db4\u0dba\u0d9a\u0dd4\u0dad\u0dca \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8 \u0d9a\u0da9\u0dcf\u0d9a\u0db4\u0dca\u0db4\u0dbd\u0dca \u0d9a\u0dd2\u0dbb\u0dd3\u0db8 \u0db4\u0dd2\u0da7\u0dd4\u0db4\u0dc3 \u0dc3\u0dd2\u0da7\u0dd2\u0db1 \u0db6\u0dc0\u0dba\u0dd2. \u0d92 \u0db1\u0dd2\u0dc3\u0dcf \u0dbd\u0ddd\u0d9a\u0dba\u0dda \u0db4\u0dca\u200d\u0dbb\u0dae\u0db8 \u0dc0\u0dbb\u0da7 \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8\u0dca \u0d9a\u0dd2\u0dbb\u0dd3\u0db8\u0da7 \u0d91\u0dbb\u0dd9\u0dc4\u0dd2\u0dc0 \u0db1\u0dd3\u0dad\u0dd2 \u0dc3\u0db8\u0dca\u0db4\u0dcf\u0daf\u0db1\u0dba \u0d9a\u0dd2\u0dbb\u0dd3\u0db8\u0da7 \u0dc0\u0dd2\u0dbb\u0dd4\u0daf\u0dca\u0db0 \u0db4\u0dd9\u0dc5\u0db4\u0dcf\u0dbd\u0dd2 \u0dc4\u0dcf \u0db8\u0dcf\u0db0\u0dca\u200d\u0dba \u0dc3\u0d82\u0daf\u0dbb\u0dca\u0dc1\u0db1 \u0d85\u0db4\u0da7 \u0dbd\u0d82\u0d9a\u0dcf\u0dc0\u0dda \u0daf\u0dd3 \u0daf\u0dd0\u0d9a \u0d9c\u0dd0\u0db1\u0dd3\u0db8\u0da7 \u0d85\u0dc0\u0dc3\u0dca\u0dae\u0dcf\u0dc0 \u0d8b\u0daf\u0dcf \u0dc0\u0dd4\u0dab\u0dcf. \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf\u0d9c\u0dda \u0dc3\u0dd2\u0da7 \u0dc3\u0dcf\u0db8\u0dcf\u0db1\u0dca\u200d\u0dba \u0db4\u0ddc\u0daf\u0dd4 \u0da2\u0db1\u0dad\u0dcf\u0dc0 \u0db4\u0dc0\u0dcf \u0db8\u0dda \u0d85\u0db4\u0d9a\u0dd3\u0dbb\u0dca\u0dad\u0dd2\u0db8\u0dad\u0dca \u0dc3\u0dd2\u0daf\u0dd4\u0dc0\u0dd3\u0db8 \u0daf\u0dd0\u0da9\u0dd2\u0dc0 \u0dc4\u0dd9\u0dc5\u0dcf \u0daf\u0dd0\u0d9a\u0dca\u0d9a \u0db6\u0dc0 \u0d85\u0db4\u0da7 \u0db8\u0dad\u0d9a\u0dba\u0dd2.\n\u0dad\u0db8\u0dcf \u0dc0\u0dd2\u0dc3\u0dd2\u0db1\u0dca \u0dc3\u0dad\u0dca\u0db7\u0dcf\u0dc0\u0dba\u0dd9\u0db1\u0dca \u0dba\u0dd4\u0dad\u0dd4\u0dc0 \u0d9c\u0dd9\u0db1 \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8 \u0db4\u0dd2\u0dc5\u0dd2\u0db6\u0db3 \u0db1\u0dd3\u0dad\u0dd2 \u0dba\u0dae\u0dcf\u0dbb\u0dca\u0dae\u0dc0\u0dcf\u0daf\u0dd3 \u0d9a\u0dbb \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0db4\u0dc3\u0dd4\u0d9c\u0dd2\u0dba \u0d9a\u0dcf\u0dbd\u0dba \u0db4\u0dd4\u0dbb\u0dcf \u0d85\u0db4\u0dca\u200d\u0dbb\u0db8\u0dcf\u0dab \u0dc0\u0dd9\u0dc4\u0dd9\u0dc3\u0d9a\u0dca \u0d9c\u0dad\u0dca \u0db1\u0db8\u0dd4\u0dad\u0dca \u0d85\u0daf\u0dad\u0dca \u0d91\u0dba \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0dc0\u0dd6 \u0d86\u0d9a\u0dcf\u0dbb\u0dba\u0dd9\u0db1\u0dca \u0db4\u0dca\u200d\u0dbb\u0dcf\u0dba\u0ddd\u0d9c\u0dd2\u0d9a \u0dad\u0dbd\u0dba\u0da7 \u0db4\u0dd0\u0db8\u0dd2\u0dab \u0db1\u0dd0\u0dc4\u0dd0. \u0d92 \u0dc0\u0dd9\u0db1\u0dd4\u0dc0\u0da7 \u0db8\u0dd3\u0dad\u0ddc\u0da7\u0db8\u0dd4\u0dbd\u0dca\u0dbd\u0dda \u0dc3\u0dd2\u0da7 \u0d9a\u0dd9\u0dbb\u0dc0\u0dc5\u0db4\u0dd2\u0da7\u0dd2\u0dba \u0daf\u0d9a\u0dca\u0dc0\u0dcf \u0daf \u0db6\u0daf\u0dd4\u0dbd\u0dca\u0dbd \u0d87\u0dad\u0dd4\u0dc5\u0dd4 \u0dbb\u0da7\u0dda \u0dc3\u0dd1\u0db8 \u0db1\u0d9c\u0dbb\u0dba\u0d9a\u0dca, \u0d9c\u0db8\u0d9a\u0dca, \u0dc3\u0dca\u0dc0\u0db7\u0dcf\u0dc0\u0dd2\u0d9a \u0dbb\u0d9a\u0dca\u0dc2\u0dd2\u0dad\u0dba\u0d9a\u0dca, \u0dc0\u0d9c\u0dd4\u0dbb\u0dd4 \u0db6\u0dd2\u0db8\u0d9a\u0dca \u0db4\u0dc3\u0dcf \u0db4\u0ddc\u0dbd\u0dd2\u0dad\u0dd2\u0db1\u0dca \u0dc4\u0dcf \u0db4\u0dca\u0dbd\u0dcf\u0dc3\u0dca\u0da7\u0dd2\u0d9a\u0dca \u0d9a\u0db3\u0dd4 \u0d9c\u0ddc\u0da9\u0d9c\u0dd0\u0dc3\u0dd9\u0db1 \u0d86\u0d9a\u0dcf\u0dbb\u0dba\u0d9a\u0dca \u0d85\u0db4\u0da7 \u0daf\u0dd0\u0d9a\u0dd2\u0dba \u0dc4\u0dd0\u0d9a\u0dd2\u0dba\u0dd2.\n\u0dad\u0db8\u0dcf \u0d9c\u0dad\u0dca \u0d85\u0dc3\u0dd3\u0dbb\u0dd4 \u0dc4\u0dcf \u0d85\u0db7\u0dd2\u0dba\u0ddd\u0d9c\u0dcf\u0dad\u0dca\u0db8 \u0db4\u0dca\u200d\u0dbb\u0dc0\u0dda\u0dc1\u0dba \u0d9a\u0da9\u0dcf\u0d9a\u0db4\u0dca\u0db4\u0dbd\u0dca \u0d9a\u0dd2\u0dbb\u0dd3\u0db8\u0da7 \u0dc0\u0dd2\u0dc0\u0dd2\u0db0 \u0db6\u0dbd\u0dc0\u0dda\u0d9c \u0dc0\u0dd2\u0dc3\u0dd2\u0db1\u0dca \u0d9c\u0db1\u0dca\u0db1\u0dcf \u0d85\u0db4\u0dca\u200d\u0dbb\u0db8\u0dcf\u0dab \u0dc0\u0dd9\u0dc4\u0dd9\u0dba \u0d9c\u0dd0\u0db1 \u0d9a\u0db8\u0dca\u0db4\u0db1\u0dba\u0da7 \u0db4\u0dad\u0dca \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0db4\u0dc3\u0dd4\u0d9c\u0dd2\u0dba \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db4\u0dbb\u0dd2\u0dc3\u0dbb \u0daf\u0dd2\u0db1\u0dba \u0daf\u0dcf \u0d89\u0dad\u0dcf \u0dc3\u0d82\u0dc0\u0dda \u0daf\u0dd3 \u0d9a\u0dad\u0dcf\u0dc0\u0d9a\u0dca \u0d9a\u0dc5\u0dcf. \u0d91\u0dc4\u0dd2 \u0dc3\u0dd2\u0dbd\u0dd2\u0dc3\u0dd2\u0dbd\u0dd2 \u0db6\u0dd1\u0d9c\u0dca \u0dc4\u0dcf \u0dbd\u0db1\u0dca\u0da0\u0dca\u0dc2\u0dd3\u0da7\u0dca \u0dad\u0dc4\u0db1\u0db8\u0da7 \u0d85\u0daf\u0dcf\u0dc5 \u0d9a\u0ddc\u0da7\u0dc3 \u0db4\u0dc4\u0dad \u0dc3\u0db3\u0dc4\u0db1\u0dca \u0dc0\u0dd9\u0db1\u0dc0\u0dcf.\n\u2018\u2018\u0db4\u0dca\u0dbd\u0dcf\u0dc3\u0dca\u0da7\u0dd2\u0d9a\u0dca, \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8\u0dca \u0d9a\u0dbb\u0db4\u0dd4\u0dc4\u0db8 \u0daf\u0dd0\u0db1\u0dd4\u0db8\u0d9a\u0dca, \u0d85\u0dc0\u0db6\u0ddd\u0db0\u0dba\u0d9a\u0dca \u0dad\u0dd2\u0db6\u0dd9\u0db1 \u0da2\u0db1\u0dad\u0dcf\u0dc0 \u0d92\u0d9a\u0da7 \u0dc3\u0dad\u0dd4\u0da7\u0dd4 \u0dc0\u0dd9\u0db1\u0dc0\u0dcf. \u0d92\u0d9a\u0da7 \u0d85\u0dad\u0dca\u0db4\u0dd4\u0da9\u0dd2 \u0d9c\u0dc4\u0db1\u0dc0\u0dcf. \u0d92\u0d9a \u0dc4\u0ddc\u0db3\u0dba\u0dd2 \u0d9a\u0dd2\u0dba\u0db1\u0dc0\u0dcf. \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8 \u0d9c\u0dd0\u0db1 \u0d9c\u0dd2\u0dba \u0d85\u0dc0\u0dd4\u0dbb\u0dd4\u0daf\u0dca\u0daf\u0dda \u0d9c\u0dd0\u0dc3\u0da7\u0dca \u0db1\u0dd2\u0dc0\u0dda\u0daf\u0db1\u0dba \u0db1\u0dd2\u0d9a\u0dd4\u0dad\u0dca \u0d9a\u0dc5\u0dcf\u0db8 \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8\u0da7 \u0dc0\u0dd2\u0dbb\u0dd4\u0daf\u0dca\u0db0\u0dc0 \u0db8\u0dc4 \u0db4\u0dcf\u0dbb\u0da7 \u0db6\u0dd0\u0dc4\u0dd0\u0dbd\u0dcf \u0d92\u0d9a\u0da7 \u0dc0\u0dd2\u0dbb\u0ddd\u0db0\u0dba \u0db4\u0dc5 \u0d9a\u0dbb\u0db4\u0dd4 \u0d91\u0d9a\u0db8 \u0da2\u0db1\u0dad\u0dcf\u0dc0 \u0d89\u0db1\u0dca\u0db1 \u0dbb\u0da7 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0. \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8 \u0db4\u0dd2\u0dc5\u0dd2\u0db6\u0db3 \u0d9c\u0dd0\u0dc3\u0da7\u0dca \u0db1\u0dd2\u0dc0\u0dda\u0daf\u0db1\u0dba \u0dc0\u0dc5\u0d9a\u0dca\u0dc0\u0db1\u0dca\u0db1 \u0dc0\u0dd2\u0dc1\u0dcf\u0dbd \u0db4\u0dd2\u0dbb\u0dd2\u0dc3\u0d9a\u0dca \u0d8b\u0dad\u0dca\u0dc3\u0dcf\u0dc4 \u0d9c\u0dad\u0dca\u0dad\u0dcf. \u0d9a\u0dd0\u0db6\u0dd2\u0db1\u0da7\u0dca \u0db8\u0dab\u0dca\u0da9\u0dbd\u0dba\u0da7\u0dad\u0dca \u0d92 \u0dba\u0ddd\u0da2\u0db1\u0dcf\u0dc0 \u0d86\u0dc0\u0dcf. \u0db1\u0db8\u0dd4\u0dad\u0dca \u0db8\u0db8 \u0d92\u0d9a\u0da7 \u0db4\u0dc3\u0dd4\u0db6\u0da7 \u0dc0\u0dd4\u0dab\u0dda \u0db1\u0dd0\u0dc4\u0dd0. \u0db8\u0db8 \u0d9a\u0dd2\u0dc0\u0dd4\u0dc0\u0dcf \u0d9c\u0dd0\u0dc3\u0da7\u0dca \u0db1\u0dd2\u0dc0\u0dda\u0daf\u0db1\u0dba \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb\u0db1\u0dca\u0db1 \u0d9a\u0dd2\u0dba\u0dbd\u0dcf. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0ddc\u0dbd\u0dd2\u0dad\u0dd2\u0db1\u0dca \u0db1\u0dd2\u0dc2\u0dca\u0db4\u0dcf\u0daf\u0d9a\u0dba\u0ddd, \u0db4\u0ddc\u0dbd\u0dd2\u0dad\u0dd2\u0db1\u0dca \u0d9a\u0dbb\u0dca\u0db8\u0dcf\u0db1\u0dca\u0d9a\u0dbb\u0dd4\u0dc0\u0db1\u0dca \u0db4\u0dd2\u0da7\u0dbb\u0da7\u0dd2\u0db1\u0dca \u0db4\u0ddc\u0dbd\u0dd2\u0dad\u0dd2\u0db1\u0dca \u0d9c\u0dd9\u0db1\u0dca\u0dc0\u0db1 \u0d85\u0dba. \u0d92 \u0dc3\u0dda\u0dc0\u0d9a\u0dba\u0ddc\u0dad\u0dca \u0d91\u0d9a\u0dca\u0d9a \u0d92 \u0d91\u0db8 \u0db4\u0dca\u200d\u0dbb\u0daf\u0dda\u0dc1\u0dc0\u0dbd \u0db1\u0ddc\u0daf\u0db1\u0dca\u0db1 \u0da2\u0db1\u0dad\u0dcf\u0dc0 \u0d8b\u0dc3\u0dd2\u0d9c\u0db1\u0dca\u0dc0\u0dcf \u0db8\u0dc4 \u0db4\u0dcf\u0dbb\u0da7 \u0daf\u0dcf\u0dbd\u0dcf \u0db4\u0dd9\u0dc5\u0db4\u0dcf\u0dbd\u0dd2 \u0d9c\u0dd2\u0dba\u0dcf.\n\u0dc0\u0da7\u0dc4\u0dcf \u0d9c\u0dad\u0dba\u0dd4\u0dad\u0dd4 \u0d9a\u0dbb\u0dd4\u0dab\n\u0dbd\u0ddd\u0d9a\u0dba\u0dda \u0d9a\u0dd2\u0dc3\u0dd2\u0db8 \u0dbb\u0da7\u0d9a \u0d91\u0dc4\u0dd9\u0db8 \u0dc0\u0dd9\u0dbd\u0dcf \u0db1\u0dd0\u0dc4\u0dd0. \u0dbb\u0da2\u0dba\u0d9a\u0dca \u0dc0\u0dda\u0dc0\u0dcf, \u0dc0\u0dd9\u0db1\u0dad\u0dca \u0d86\u0dba\u0dad\u0db1\u0dba\u0d9a\u0dca \u0dc0\u0dda\u0dc0\u0dcf \u0dba\u0dc4\u0db4\u0dad\u0dca \u0daf\u0dda, \u0dc4\u0ddc\u0db3 \u0daf\u0dda \u0dc3\u0daf\u0dca\u0db7\u0dcf\u0dc0\u0dba\u0dd9\u0db1\u0dca \u0d9a\u0dd9\u0db1\u0dd9\u0d9a\u0dca \u0d9a\u0dbb\u0db1\u0dc0\u0dcf \u0db1\u0db8\u0dca \u0d8a\u0da7 \u0dc3\u0dc4\u0dba\u0ddd\u0d9c\u0dba \u0daf\u0dd9\u0db1\u0dca\u0db1 \u0d95\u0db1\u0dd1\u2019\u2019 (\u0db8\u0dda \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf, \u0db4\u0dc3\u0dd4\u0d9c\u0dd2\u0dba \u0da2\u0dd6\u0db1\u0dd2 04 \u0dc0\u0dd0\u0db1\u0dd2\u0daf\u0dcf \u0d9a\u0dd1\u0d9c\u0dbd\u0dca\u0dbd\u0dda \u0db4\u0dd0\u0dc0\u0dd0\u0dad\u0dd2 \u0da2\u0d9c\u0dad\u0dca \u0db4\u0dbb\u0dd2\u0dc3\u0dbb \u0daf\u0dd2\u0db1 \u0dc3\u0dd0\u0db8\u0dbb\u0dd4\u0db8\u0dca \u0d8b\u0dad\u0dca\u0dc3\u0dc0\u0dba\u0dda \u0daf\u0dd3 \u0d9a\u0dc5 \u0d9a\u0dad\u0dcf\u0dc0\u0dd9\u0db1\u0dca )\n\u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0d9a\u0dd2\u0dba\u0db1 \u0db8\u0dda \u0d9a\u0dad\u0dcf\u0dc0 \u0dc3\u0db8\u0d9f \u0d85\u0db4\u0dda \u0dc3\u0db8\u0dcf\u0da2\u0dba\u0dda \u0db4\u0db8\u0dab\u0d9a\u0dca \u0db1\u0ddc\u0dc0\u0dd9\u0dba\u0dd2 \u0db8\u0dd4\u0dc5\u0dd4 \u0dbd\u0ddd\u0d9a\u0dba\u0db8 \u0d91\u0d9a\u0d9f \u0dc0\u0db1 \u0db6\u0dc0 \u0db4\u0dd0\u0dc4\u0dd0\u0daf\u0dd2\u0dbd\u0dd2\u0dba\u0dd2. \u0d92\u0dad\u0dca \u0dc0\u0dad\u0dca\u0db8\u0db1\u0dca \u0d85\u0db0\u0dd2 \u0db4\u0dcf\u0dbb\u0dd2\u0db7\u0ddd\u0da2\u0db1\u0dc0\u0dcf \u0daf\u0dd3, \u0d85\u0dc0\u0dd2\u0dc0\u0dda\u0d9a\u0dd3 \u0dc3\u0dda\u0db8 \u0dc3\u0dca\u0dc0\u0dcf\u0dbb\u0dca\u0dae\u0d9a\u0dcf\u0db8\u0dd3 \u0dc3\u0db8\u0dcf\u0da2\u0dba \u0dc4\u0dd9\u0da7 \u0daf\u0dd2\u0db1\u0d9a\u0dca \u0d9c\u0dd0\u0db1, \u0dba\u0dc4\u0db4\u0dad\u0dca \u0d85\u0db1\u0dcf\u0d9c\u0dad\u0dba\u0d9a\u0dca \u0d9c\u0dd0\u0db1 \u0d9a\u0ddc\u0dad\u0dbb\u0db8\u0dca \u0dc3\u0d82\u0dc0\u0dda \u0daf\u0dd3 \u0daf \u0dba\u0db1\u0dca\u0db1 \u0d85\u0db4 \u0dc4\u0db8\u0dd4\u0dc0\u0dda \u0dad\u0dd2\u0db6\u0dd9\u0db1 \u0dc3\u0d82\u0d9a\u0dd3\u0dbb\u0dca\u0dab \u0db4\u0dca\u200d\u0dbb\u0dc1\u0dca\u0db1\u0dba\u0d9a\u0dca. \u0d92 \u0dc0\u0d9c\u0dda\u0db8 \u0db8\u0dd9\u0dc0\u0dd0\u0db1\u0dd2 \u0dc3\u0db8\u0dcf\u0da2\u0dba\u0d9a\u0da7 \u0db1\u0ddc\u0db1\u0dd0\u0dc3\u0dd3 \u0dad\u0dc0 \u0d9a\u0ddc\u0db4\u0db8\u0dab \u0d9a\u0dcf\u0dbd\u0dba\u0d9a\u0dca \u0dba\u0dcf \u0dc4\u0dd0\u0d9a\u0dd2\u0daf \u0dba\u0db1\u0dca\u0db1\u0dad\u0dca \u0d85\u0db4 \u0dc4\u0db8\u0dd4\u0dc0\u0dda \u0db4\u0dc0\u0dad\u0dd2\u0db1 \u0db4\u0dca\u200d\u0dbb\u0dc1\u0dca\u0db1\u0dba\u0d9a\u0dca.\n\u0daf\u0dc1\u0d9a\u0dba\u0d9a\u0da7\u0dad\u0dca \u0dc0\u0da9\u0dcf \u0db4\u0dd0\u0dbb\u0dab\u0dd2 \u0db4\u0ddc\u0dbd\u0dd2\u0dad\u0dd2\u0db1\u0dca \u0dad\u0dc4\u0db1\u0db8 \u0dba\u0dae\u0dcf\u0dbb\u0dca\u0dae\u0dba\u0d9a\u0dca \u0d9a\u0dbb \u0d9c\u0dd0\u0db1\u0dd3\u0db8\u0da7 \u0d89\u0da9 \u0db1\u0ddc\u0daf\u0dd9\u0db1 \u0d85\u0dc0\u0dc3\u0dca\u0dae\u0dcf\u0dc0\u0dcf \u0daf\u0dd3, \u0d86\u0dad\u0dca\u0db8\u0dcf\u0dbb\u0dca\u0dae\u0d9a\u0dcf\u0db8\u0dd3 \u0dc3\u0db8\u0dcf\u0da2\u0dba\u0d9a\u0da7 \u0dba\u0dc4\u0db4\u0dad\u0dca \u0db4\u0dbb\u0dd2\u0dc3\u0dbb\u0dba\u0d9a\u0dca, \u0dba\u0dc4\u0db4\u0dad\u0dca \u0dc3\u0dde\u0d9b\u0dca\u200d\u0dba\u0d9a\u0dca \u0d9c\u0dd0\u0db1 \u0d9a\u0dad\u0dcf \u0d9a\u0dd2\u0dbb\u0dd3\u0db8\u0da7\u0dc0\u0dad\u0dca \u0d85\u0dba\u0dd2\u0dad\u0dd2\u0dba\u0d9a\u0dca \u0dad\u0dd2\u0db6\u0dd9\u0db1\u0dc0\u0dcf\u0daf \u0dba\u0db1\u0dca\u0db1 \u0d85\u0daf \u0d85\u0db4 \u0dc4\u0db8\u0dd4\u0dc0\u0dda \u0db4\u0dc0\u0dad\u0dd2\u0db1 \u0d9c\u0dd0\u0da7\u0dbd\u0dd6\u0dc0\u0dba\u0dd2.\n\u00a0\n\u0dc3\u0da7\u0dc4\u0db1- \u0dad\u0dd4\u0dc2\u0dcf\u0dbd\u0dca \u0dc0\u0dd2\u0dad\u0dcf\u0db1\u0d9c\u0dda\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0d9a\u0dc0\u0dd2\u0db1\u0dca\u0daf\u0dca\u200d\u0dba\u0dcf \u0daf\u0dd4\u0dbd\u0dca\u0dc2\u0dcf\u0db1\u0dd2\n\u0dad\u0dbb\u0dd4\u0dab \u0d9a\u0dae\u0dd2\u0d9a\u0dcf\u0da0\u0dcf\u0dbb\u0dca\u0dba\u0dc0\u0dbb\u0dd2\u0dba\u0d9a \u0dbd\u0dd9\u0dc3 \"\u0dc3\u0dd2\u0db3\u0dd6\" \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba\u0dba\u0dda \u0dbb\u0d9f\u0db4\u0dcf\u0db1 \u0d87\u0dba, \u0db8\u0dda \u0dc0\u0db1\u0dc0\u0dd2\u0da7 \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba \u0db4\u0dca\u200d\u0dbb\u0db0\u0dcf\u0db1 \u0da0\u0dbb\u0dd2\u0dad \u0d9a\u0dd2\u0dc4\u0dd2\u0db4\u0dba\u0d9a\u0da7 \u0db8 \u0daf\u0dcf\u0dba\u0d9a \u0dc0\u0dd9\u0db8\u0dd2\u0db1\u0dca \u0dc3\u0dd2\u0da7\u0dd2\u0db1\u0dca\u0db1\u0dd3\u0dba. \u0dc0\u0dd9\u0dc5\u0dd9\u0db3 \u0daf\u0dd0\u0db1\u0dca\u0dc0\u0dd3\u0db8\u0dca \u0db1\u0dd2\u0dbb\u0dd6\u0db4\u0dd2\u0d9a\u0dcf\u0dc0\u0d9a \u0dbd\u0dd9\u0dc3 \u0daf \u0db4\u0dca\u200d\u0dbb\u0dda\u0d9a\u0dc2\u0d9a\u0dba\u0dcf \u0dc4\u0db8\u0dd4\u0dc0\u0da7 \u0db4\u0dd0\u0db8\u0dd2\u0dab\u0dd9\u0db1 \u0d87\u0dba,\u0d9a\u0dc0\u0dd2\u0db1\u0dca\u0daf\u0dca\u200d\u0dba\u0dcf \u0daf\u0dd4\u0dbd\u0dca\u0dc2\u0dcf\u0db1\u0dd2 \u0dba.\n* \u0dbb\u0d82\u0d9c\u0db1 \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0da7 \u0db4\u0dcf \u0dad\u0dd0\u0db6\u0dd3\u0db8\u0da7 \u0d94\u0db6\u0da7 \u0db8\u0d9f \u0db4\u0dd1\u0daf\u0dd4\u200d\u0db1\u0dda \u0d9a\u0ddc\u0dc4\u0ddc\u0db8\u0daf?\n2015 \u0d85\u0dc0\u0dd4\u0dbb\u0dd4\u0daf\u0dca\u0daf\u0dda \u0db8\u0db8 \u0dc3\u0dca\u0dc0\u0dcf\u0db0\u0dd3\u0db1 \u0dbb\u0dd6\u0db4\u0dc0\u0dcf\u0dc4\u0dd2\u0db1\u0dd2\u0dba\u0dda \u0d85\u0dc0\u0dd4\u0dbb\u0dd4\u0daf\u0dd4 \u0d9a\u0dd4\u0db8\u0dbb\u0dd2\u0dba \u0dad\u0dbb\u0d9c\u0dba\u0da7 \u0d89\u0daf\u0dd2\u0dbb\u0dd2\u0db4\u0dad\u0dca \u0dc0\u0dd4\u0dab\u0dcf. \u0d92 \u0dad\u0dbb\u0d9c\u0dba\u0dd9\u0db1\u0dca \u0d85\u0dc0\u0dc3\u0db1\u0dca \u0daf\u0ddc\u0dc5\u0ddc\u0dc3\u0dca \u0daf\u0dd9\u0db1\u0dcf \u0d85\u0dad\u0dbb\u0da7 \u0dad\u0dda\u0dbb\u0dd9\u0db1\u0dca\u0db1 \u0db8\u0da7 \u0dc4\u0dd0\u0d9a\u0dd2 \u0dc0\u0dd4\u0dab\u0dcf. \u0d92 \u0d85\u0dc0\u0dc3\u0dca\u0dae\u0dcf\u0dc0\u0dda \u0dc3\u0dca\u0dc0\u0dcf\u0db0\u0dd3\u0db1 \u0dbb\u0dd6\u0db4\u0dc0\u0dcf\u0dc4\u0dd2\u0db1\u0dd2\u0dba\u0dd9\u0db1\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dc5, \u0dc1\u0dcf\u0db1\u0dca\u0dad \u0dc3\u0ddc\u0dba\u0dd2\u0dc3\u0dcf \u0d85\u0db0\u0dca\u200d\u0dba\u0d9a\u0dca\u0dc2\u0dab\u0dba \u0d9a\u0dc5 \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba\u0dba\u0d9a\u0da7 \u0d85\u0dbd\u0dd4\u0dad\u0dca \u0db1\u0dc5\u0dd4 \u0db1\u0dd2\u0dc5\u0dd2\u0dba\u0db1\u0dca \u0dad\u0ddd\u0dbb\u0dcf \u0d9c\u0dd0\u0db1\u0dd3\u0db8\u0dda \u0dad\u0dd2\u0dbb \u0db4\u0dbb\u0dd3\u0d9a\u0dca\u0dc2\u0dab\u0dba\u0d9a\u0dca \u0db4\u0dd0\u0dc0\u0dd0\u0dad\u0dca\u0dc0\u0dd4\u0dab\u0dcf. \u0d91\u0dad\u0dd0\u0db1\u0daf\u0dd2 \u0d92 \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba\u0dba\u0dda \u0dbb\u0d9f\u0db4\u0dcf\u0db1\u0dca\u0db1 \u0dad\u0ddd\u0dbb \u0d9c\u0dad\u0dca\u0dad\u0dda \u0db8\u0dcf\u0dc0. \u0d92 \u0dad\u0db8\u0dba\u0dd2 \u0db8\u0d9c\u0dda \u0dbb\u0d82\u0d9c\u0db1 \u0daf\u0dd2\u0dc0\u0dd2\u0dba\u0dda \u0d86\u0dbb\u0db8\u0dca\u0db7\u0dba.\n* \u0db8\u0dda \u0dc0\u0dd9\u0daf\u0dca\u0daf\u0dd2 \u0d94\u0db6 \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dda \u0d9a\u0dcf\u0dbb\u0dca\u0dba\u0db6\u0dc4\u0dd4\u0dbd \u0da0\u0dbb\u0dd2\u0dad\u0dba\u0d9a\u0dca. \u0d92 \u0d9c\u0dd0\u0db1 \u0db4\u0dd0\u0dc0\u0dc3\u0dd4\u0dc0\u0ddc\u0dad\u0dca?\n\u0db8\u0d9c\u0dda \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0da7\u0dba\u0dd4\u0dad\u0dd4\u0dad\u0dca \u0d91\u0d9a\u0dca\u0d9a \u0dc0\u0dd0\u0da9 \u0dc0\u0dd0\u0da9\u0dd2\u0dba\u0dd2. \u0db4\u0dc4\u0dd4\u0d9c\u0dd2\u0dba \u0d9a\u0dcf\u0dbd\u0dba\u0dda \u0db8\u0da7 \u0dc3\u0dd0\u0dbd\u0d9a\u0dd2\u0dba \u0dba\u0dd4\u0dad\u0dd4 \u0db1\u0dd2\u0dbb\u0dca\u0db8\u0dcf\u0dab \u0db4\u0dca\u200d\u0dbb\u0db8\u0dcf\u0dab\u0dba\u0d9a \u0dbb\u0d9f\u0db4\u0dcf\u0db1\u0dca\u0db1 \u0d85\u0dc0\u0dc3\u0dca\u0dae\u0dcf\u0dc0 \u0dbd\u0dd0\u0db6\u0dd4\u0dab\u0dcf. \u0db8\u0dda \u0dc0\u0dd9\u0db1\u0d9a\u0ddc\u0da7 \u0db8\u0db8 \u0dbb\u0d9f\u0db4\u0dcf\u0db1 \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba \u0daf\u0dd9\u0d9a\u0d9a\u0dca \u0dc0\u0dd2\u0d9a\u0dcf\u0dc1\u0dba \u0dc0\u0dd9\u0db1\u0dc0\u0dcf. \"\u0dc3\u0db3 \u0d91\u0dc5\u0dd2\u0dba\" \u0d9a\u0dd2\u0dba\u0db1\u0dca\u0db1\u0dd9 \"\u0dc3\u0dd2\u0db3\u0dd4\" \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba \u0d87\u0dad\u0dd4\u0dc5\u0dd4\u0dc0 \u0db8\u0db8 \u0dbb\u0d9f\u0db4\u0dd1 \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba\u0dc0\u0dbd\u0dd2\u0db1\u0dca \u0dc0\u0dd2\u0d9a\u0dcf\u0dc1\u0dba \u0dc0\u0db1 \u0dc4\u0dba \u0dc0\u0dd0\u0db1\u0dd2 \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba\u0dba\u0dba\u0dd2.\n*\"\u0dc3\u0dd2\u0db3\u0dd6\" \u0dc4\u0dd2 \u0d85\u0d82\u0da2\u0db1\u0dcf\u0d9c\u0dda \u0da0\u0dbb\u0dd2\u0dad\u0dba \u0d94\u0db6\u0da7 \u0d9a\u0dc5 \u0db6\u0dbd\u0db4\u0dd1\u0db8 \u0d9a\u0dd9\u0db6\u0db3\u0dd4\u0daf?\n\"\u0dc3\u0dd2\u0db3\u0dd6\" \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba\u0dba\u0da7 \u0db8\u0db8 \u0d85\u0dad\u0dbb\u0db8\u0dd0\u0daf\u0dd2\u0db1\u0dca \u0dc3\u0db8\u0dca\u0db6\u0db1\u0dca\u0db0 \u0dc0\u0dd4\u0dab\u0dcf\u0da7, \u0db8\u0da7 \u0db4\u0dca\u200d\u0dbb\u0db0\u0dcf\u0db1 \u0da0\u0dbb\u0dd2\u0dad\u0dba\u0d9a\u0dca \u0dbd\u0dd0\u0db6\u0dd2\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf. \u0db8\u0dd9\u0dc4\u0dd2 \u0d91\u0db1'\u0d85\u0d82\u0da2\u0db1\u0dcf' \u0d9a\u0dae\u0dd2\u0d9a\u0dcf\u0da0\u0dcf\u0dbb\u0dca\u0dba\u0dc0\u0dbb\u0dd2\u0dba\u0d9a\u0dca \u0dc0\u0dd4\u0dab\u0dcf\u0da7, \u0dad\u0dbb\u0db8\u0d9a\u0dca \u0d9a\u0db4\u0da7\u0dd2, \u0daf\u0d9f\u0d9a\u0dcf\u0dbb \u0da0\u0dbb\u0dd2\u0dad\u0dba\u0d9a\u0dca. \u0d85\u0d82\u0da2\u0db1\u0dcf \u0dc0\u0dd9\u0db1\u0dd4\u0dc0\u0dd9\u0db1\u0dca \u0dbd\u0dd0\u0db6\u0dd9\u0db1 \u0db4\u0dca\u200d\u0dbb\u0dad\u0dd2\u0da0\u0dcf\u0dbb \u0db6\u0ddc\u0dc4\u0ddc\u0db8\u0dba\u0dd2. \u0d92\u0dad\u0dca, \u0db6\u0ddc\u0dc4\u0ddd \u0d85\u0dba \u0d85\u0d82\u0da2\u0db1\u0dcf\u0da7 \u0daf\u0ddc\u0dc3\u0dca \u0d9a\u0dd2\u0dba\u0db1\u0dc0\u0dcf. \u0db8\u0db8 \u0d91\u0dc4\u0dd9\u0db8 \u0d9a\u0dd2\u0dba\u0db1\u0dc0\u0da7 \u0d9a\u0dd0\u0db8\u0dd0\u0dad\u0dd2\u0dba\u0dd2. \u0da0\u0dbb\u0dd2\u0dad\u0dba\u0da7\u0db1\u0dd9 \u0db8\u0dd2\u0db1\u0dd2\u0dc3\u0dca\u0dc3\u0dd4 \u0d91\u0dc4\u0dd9\u0db8 \u0d9a\u0dd2\u0dba\u0db1\u0dca\u0db1\u0dd9. \u0db8\u0db8 \u0d85\u0d82\u0da2\u0db1\u0dcf\u0d9c\u0dd9 \u0da0\u0dbb\u0dd2\u0dad\u0dba\u0da7 \u0dc3\u0dcf\u0db0\u0dcf\u0dbb\u0dab\u0dba\u0d9a\u0dca \u0d9a\u0dbb\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0d9a\u0dd2\u0dba\u0dbd\u0dcf, \u0d92 \u0dc0\u0dd9\u0dbd\u0dcf\u0dc0\u0da7 \u0db8\u0da7 \u0dc4\u0dd2\u0dad\u0dd9\u0db1\u0dc0\u0dcf. \u0d92 \u0dc0\u0d9c\u0dda \u0db8 \u0db8\u0dda \u0daf\u0dc0\u0dc3\u0dca\u0dc0\u0dbd \u0dc0\u0dd2\u0d9a\u0dcf\u0dc1\u0dba \u0dc0\u0db1 \"\u0dc3\u0db3 \u0d91\u0dc5\u0dd2\u0dba\" \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba\u0dba\u0dda \u0db1\u0dd2\u0dbb\u0dca\u0db8\u0dbd\u0dd3\u0da7\u0dad\u0dca \u0db6\u0ddc\u0dc4\u0ddd \u0daf\u0dd9\u0db1\u0dcf \u0d9a\u0dd0\u0db8\u0dd0\u0dad\u0dd2\u0dba\u0dd2. \"\u0dc3\u0db3 \u0d91\u0dc5\u0dd2\u0dba\" \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba\u0dba\u0dd9\u0dad\u0dca \u0db8\u0db8 \u0d9a\u0dbb\u0db1\u0dca\u0db1\u0dd9 \u0db4\u0dca\u200d\u0dbb\u0db0\u0dcf\u0db1 \u0da0\u0dbb\u0dd2\u0dad\u0dba\u0d9a\u0dca. \u0dc4\u0dd0\u0db6\u0dd0\u0dba\u0dd2 \u0dc3\u0db3 \u0d91\u0dc5\u0dd2\u0dba\u0dda '\u0db1\u0dd2\u0dbb\u0dca\u0db8\u0dbd\u0dd3' \u0d9a\u0dd2\u0dba\u0db1\u0dca\u0db1\u0dd9 \u0d85\u0d82\u0da2\u0db1\u0dcf\u0da7 \u0dc4\u0dcf\u0dad\u0dca\u0db4\u0dc3\u0dd2\u0db1\u0dca \u0db8 \u0dc0\u0dd9\u0db1\u0dc3\u0dca, \u0d85\u0db8\u0dcf\u0dbb\u0dd4\u0dc0\u0dd9\u0db1\u0dca \u0da2\u0dd3\u0dc0\u0dad\u0dca \u0dc0\u0db1, \u0d85\u0dc4\u0dd2\u0d82\u0dc3\u0d9a \u0dba\u0dd4\u0dc0\u0dad\u0dd2\u0dba\u0d9a\u0d9c\u0dda \u0da0\u0dbb\u0dd2\u0dad\u0dba\u0d9a\u0dca.\n* \u0d94\u0db6 \u0db4\u0dd6\u0dbb\u0dca\u0dab\u0d9a\u0dcf\u0dbd\u0dd3\u0db1\u0dc0 \u0dbb\u0d82\u0d9c\u0db1\u0dba\u0dda \u0db1\u0dd2\u0dba\u0dd0\u0dc5\u0dd9\u0db1\u0dca\u0db1\u0daf \u0dc4\u0dd2\u0dad\u0dcf\u0d9c\u0dd9\u0db1 \u0d89\u0db1\u0dca\u0db1\u0dda?\n\u0db8\u0dda \u0dc0\u0dd9\u0daf\u0dca\u0daf\u0dd2 \u0db8\u0db8 \u0d8b\u0dc3\u0dc3\u0dca \u0db4\u0dd9\u0dc5 \u0d85\u0dc0\u0dc3\u0db1\u0dca \u0d9a\u0dbb\u0dbd\u0dcf, \u0d9a\u0dc5\u0db8\u0db1\u0dcf\u0d9a\u0dbb\u0dab \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dd9\u0db1\u0dca \u0d8b\u0dc3\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0da7\u0dba\u0dd4\u0dad\u0dd4 \u0d9a\u0dbb\u0d9c\u0dd9\u0db1 \u0dba\u0db1\u0dc0\u0dcf. \u0d92\u0dad\u0dca, \u0db8\u0dda \u0dc0\u0dd9\u0daf\u0dca\u0daf\u0dd2 \u0dc0\u0dd0\u0da9\u0dd2 \u0d9a\u0dcf\u0dbd\u0dba\u0d9a\u0dca \u0dc0\u0dd9\u0db1\u0dca \u0d9a\u0dbb\u0d9c\u0dd9\u0db1 \u0d89\u0db1\u0dca\u0db1\u0dd9 \u0dbb\u0d82\u0d9c\u0db1\u0dba\u0da7\u0dba\u0dd2. \u0db8\u0dd4\u0dbd\u0dd2\u0db1\u0dca \u0db8 \u0db1\u0db8\u0dca \u0db8\u0db8 \u0dc4\u0dd2\u0dad\u0dd4\u0dc0\u0dd9 \u0db1\u0dd0\u0dc4\u0dd0 \u0db8\u0da7 \u0d9a\u0dc0\u0daf\u0dcf\u0dc0\u0dad\u0dca \u0dbb\u0d9f\u0db4\u0dcf\u0db1\u0dca\u0db1 \u0dbd\u0dd0\u0db6\u0dd9\u0dba\u0dd2 \u0d9a\u0dd2\u0dba\u0dbd\u0dcf. \u0d92\u0dad\u0dca, \u0db8\u0db8 \u0dbb\u0d9f\u0db4\u0dd1 \u0db1\u0dd2\u0dbb\u0dca\u0db8\u0dcf\u0dab \u0db8\u0dd2\u0db1\u0dd2\u0dc3\u0dd4\u0db1\u0dca \u0d85\u0dad\u0dbb\u0da7 \u0dba\u0daf\u0dca\u0daf\u0dd2, \u0db8\u0dd2\u0db1\u0dd2\u0dc3\u0dd4\u0db1\u0dca\u0d9c\u0dda \u0d86\u0daf\u0dbb\u0dba \u0dbd\u0dd0\u0db6\u0dd9\u0daf\u0dca\u0daf\u0dd2, \u0dbb\u0d82\u0d9c\u0db1\u0dba\u0da7 \u0d87\u0dad\u0dd2 \u0d9a\u0dd0\u0db8\u0dd0\u0dad\u0dca\u0dad \u0dad\u0dc0 \u0dad\u0dc0\u0dad\u0dca \u0dc0\u0dd0\u0da9\u0dd2 \u0dc0\u0dd4\u0dab\u0dcf. \u0db8\u0dda \u0dad\u0dbb\u0db8\u0dca \u0d9a\u0dd9\u0da7\u0dd2 \u0d9a\u0dcf\u0dbd\u0dba\u0d9a\u0dd2\u0db1\u0dca, \u0db8\u0dd9\u0dad\u0dbb\u0db8\u0dca \u0db4\u0dca\u200d\u0dbb\u0dda\u0d9a\u0dca\u0dc2\u0d9a \u0d86\u0daf\u0dbb\u0dba\u0d9a\u0dca \u0dbd\u0dd0\u0db6\u0dd4\u0dab\u0dd4 \u0db1\u0dd2\u0dc3\u0dcf, \u0db8\u0dda \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dda\u0d89\u0daf\u0dd2\u0dbb\u0dd2\u0dba\u0da7\u0db8 \u0dba\u0db1\u0dca\u0db1 \u0dc4\u0dd0\u0d9a\u0dd2\u0dba\u0dcf\u0dc0 \u0dad\u0dd2\u0db6\u0dd9\u0db1\u0dc0\u0dcf \u0d9a\u0dd2\u0dba\u0db1 \u0dc0\u0dd2\u0dc1\u0dca\u0dc0\u0dcf\u0dc3\u0dba \u0daf\u0dd0\u0db1\u0dca \u0db8\u0da7 \u0dc4\u0dd0\u0d9f\u0dd2\u0dbd\u0dba\u0dd2 \u0dad\u0dd2\u0db6\u0dd9\u0db1\u0dca\u0db1\u0dda.\n*\u0d9a\u0dbd\u0dcf\u0dc0 \u0dad\u0dd4\u0dc5 \u0dbb\u0dd0\u0db3\u0dd9\u0db1\u0dca\u0db1 \u0dc0\u0d9c\u0dda \u0db8, \u0d9a\u0dbd\u0dcf\u0dc0 \u0dc0\u0dd8\u0dad\u0dca\u0dad\u0dd2\u0dba \u0d9a\u0dbb \u0d9c\u0dd0\u0db1\u0dd3\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0db4\u0dca\u200d\u0dbb\u0dda\u0d9a\u0dca\u0dc2\u0d9a \u0d86\u0daf\u0dbb\u0dba \u0db4\u0db8\u0dab\u0d9a\u0dca \u0dc3\u0dd1\u0dc4\u0dd9\u0db1\u0dc0\u0daf?\n\u0db8\u0da7 \u0dad\u0dc0\u0db8 \u0d9a\u0dca\u0dc2\u0dda\u0dad\u0dca\u200d\u0dbb\u0dba \u0d9c\u0dd0\u0db1 \u0dbd\u0ddc\u0d9a\u0dd4 \u0daf\u0dd0\u0db1\u0dd4\u0db8\u0d9a\u0dca \u0db1\u0dd0\u0dc4\u0dd0. \u0d92\u0d9a\u0da7 \u0dc4\u0dda\u0dad\u0dd4\u0dc0 \u0db8\u0db8 \u0dad\u0dc0\u0db8 \u0db1\u0dd2\u0dbb\u0dca\u0db8\u0dcf\u0dab \u0db6\u0ddc\u0dc4\u0ddc\u0db8\u0dba\u0d9a\u0da7 \u0daf\u0dcf\u0dba\u0d9a \u0dc0\u0dd9\u0dbd\u0dcf \u0db1\u0dd0\u0dad\u0dd2 \u0db1\u0dd2\u0dc3\u0dba\u0dd2. \u0d92\u0dad\u0dca, \u0d85\u0db4\u0dd2 \u0d9a\u0dd2\u0dc3\u0dd2\u0dba\u0db8\u0dca \u0d89\u0dbd\u0d9a\u0dca\u0d9a\u0dba\u0d9a\u0dca \u0dad\u0dd2\u0dba\u0dcf\u0d9c\u0dd9\u0db1 \u0d9a\u0dbb\u0db1 \u0daf\u0dda \u0dc4\u0dbb\u0dd2\u0dba\u0da7 \u0d9a\u0dbb\u0db1\u0dc0\u0dcf \u0db1\u0db8\u0dca, \u0d85\u0db4\u0da7 \u0d95\u0db1 \u0db8 \u0dad\u0dd0\u0db1\u0d9a \u0dbb\u0dd0\u0db3\u0dd9\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca \u0d9a\u0dd2\u0dba\u0dbd\u0dcf \u0db8\u0db8 \u0dc4\u0dd2\u0dad\u0db1\u0dc0\u0dcf. \u0dc4\u0dd0\u0db6\u0dd0\u0dba\u0dd2 \u0dbb\u0d82\u0d9c\u0db1\u0dba \u0d9a\u0dd2\u0dba\u0db1\u0dca\u0db1\u0dd9, \u0db8\u0da7 \u0d85\u0db1\u0dd4\u0dc0 \u0db1\u0db8\u0dca \u0db6\u0ddc\u0dc4\u0ddc\u0db8 \u0d85\u0db8\u0dcf\u0dbb\u0dd4 \u0d9a\u0dcf\u0dbb\u0dca\u0dba\u0dba\u0d9a\u0dca. \u0db8\u0db8 \u0dbb\u0d9f\u0db4\u0dd1\u0db8 \u0d9c\u0dd0\u0db1 \u0d9a\u0dd2\u0dc3\u0dd2 \u0daf\u0dd9\u0dba\u0d9a\u0dca \u0daf\u0dd0\u0db1\u0d9c\u0dd9\u0db1 \u0dc4\u0dd2\u0da7\u0dd2\u0dba\u0dd9 \u0db1\u0dd0\u0dc4\u0dd0. \u0db4\u0dc5\u0db8\u0dd4 \u0dc0\u0dd0\u0db1\u0dd2 \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba\u0dba\u0dda \u0dbb\u0d9f\u0db4\u0dd1\u0dc0\u0da7 \u0db4\u0dc3\u0dca\u0dc3\u0dd9, \u0dbb\u0d82\u0d9c\u0db1\u0dba \u0d9a\u0dd2\u0dba\u0db1\u0dca\u0db1\u0dd9 \u0d85\u0db4 \u0dad\u0dd4\u0dc5 \u0dc3\u0dc4\u0da2\u0dba\u0dd9\u0db1\u0dca \u0db8 \u0dad\u0dd2\u0db6\u0dd9\u0db1 \u0daf\u0dd9\u0dba\u0d9a\u0dca \u0db6\u0dc0 \u0db8\u0da7 \u0dc4\u0dd0\u0d9f\u0dd4\u0dab\u0dcf. \u0db8\u0dda \u0d9a\u0dbd\u0dcf\u0dc0, \u0db4\u0dca\u200d\u0dbb\u0dc0\u0dd3\u0dab\u0dba\u0db1\u0dca\u0d9c\u0dda \u0d87\u0dc3\u0dd4\u0dbb \u0dc4\u0dcf \u0dc0\u0dd9\u0db1\u0dad\u0dca \u0d9a\u0dcf\u0dbb\u0dab\u0dcf \u0d87\u0dc3\u0dd4\u0dbb\u0dd4 \u0d9a\u0dbb\u0d9c\u0dd9\u0db1 \u0daf\u0dd2\u0dba\u0dd4\u0dab\u0dd4 \u0d9a\u0dbb \u0d9c\u0db1\u0dca\u0db1 \u0d95\u0db1 \u0daf\u0dd9\u0dba\u0d9a\u0dca.\n* \u0d94\u0db6\u0d9c\u0dda \u0dbb\u0d82\u0d9c\u0db1 \u0daf\u0dd2\u0dc0\u0dd2\u0dba\u0dda \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0dc3\u0dd2\u0db1\u0db8\u0dcf\u0dc0 \u0daf\u0d9a\u0dca\u0dc0\u0dcf \u0db8 \u0dc0\u0dd2\u0dc4\u0dd2\u0daf\u0dd3 \u0dba\u0db1\u0dc0\u0daf?\n\u0d94\u0dc0\u0dca. \u0db8\u0db8 \u0dc3\u0dd2\u0db1\u0db8\u0dcf\u0dc0\u0da7 \u0d91\u0db1\u0dca\u0db1 \u0d9a\u0dd0\u0db8\u0dd0\u0dad\u0dca\u0dad\u0dd9\u0db1\u0dca \u0dc4\u0dd2\u0da7\u0dd2\u0dba\u0dd9. \u0db8\u0dda \u0dc0\u0dd9\u0daf\u0dca\u0daf\u0dd2 \u0db8\u0da7 \u0da0\u0dd2\u0dad\u0dca\u200d\u0dbb\u0db4\u0da7\u0dba\u0d9a \u0db4\u0dca\u200d\u0dbb\u0db0\u0dcf\u0db1 \u0da0\u0dbb\u0dd2\u0dad\u0dba\u0d9a\u0da7 \u0d86\u0dbb\u0dcf\u0db0\u0db1\u0dcf\u0dc0\u0d9a\u0dca \u0dbd\u0dd0\u0db6\u0dd2\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf. \u0d92\u0d9a \u0dc0\u0dcf\u0dab\u0dd2\u0da2 \u0da0\u0dd2\u0dad\u0dca\u200d\u0dbb\u0db4\u0da7\u0dba\u0d9a\u0dca. \u0db8\u0db8 \u0d92 \u0da0\u0dbb\u0dd2\u0dad\u0dba \u0d85\u0db1\u0dd2\u0dc0\u0dcf\u0dbb\u0dca\u0dba\u0dba\u0dd9\u0db1\u0dca \u0dbb\u0d9f\u0db4\u0dcf\u0dba\u0dd2. \u0d92\u0d9a \u0db8\u0da7 \u0dc3\u0dd2\u0db1\u0db8\u0dcf\u0dc0\u0da7 \u0db4\u0dba \u0dad\u0dd2\u0dba\u0db1\u0dca\u0db1 \u0dbd\u0dd0\u0db6\u0dd4\u0dab \u0dc4\u0ddc\u0db3 \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca.\n* \u0dbb\u0d82\u0d9c\u0db1\u0dba \u0db4\u0dd2\u0dc5\u0dd2\u0db6\u0db3 \u0d85\u0dad\u0dca\u0daf\u0dd0\u0d9a\u0dd3\u0db8\u0dca \u0dc0\u0dd0\u0da9\u0dd2\u0d9a\u0dbb \u0d9c\u0db1\u0dca\u0db1, \u0d94\u0db6\u0da7 \u0dad\u0dd2\u0db6\u0dd9\u0db1 \u0dc3\u0dd0\u0dbd\u0dc3\u0dd4\u0db8\u0dca \u0db8\u0ddc\u0db1\u0dc0\u0daf?\n\u0db4\u0dca\u200d\u0dbb\u0dc0\u0dd3\u0dab\u0dba\u0db1\u0dca \u0d91\u0d9a\u0dca\u0d9a \u0dc0\u0dd0\u0da9 \u0d9a\u0dbb\u0db1\u0dca\u0db1 \u0db8\u0db8 \u0d9a\u0dd0\u0db8\u0dad\u0dd2\u0dba\u0dd2. \u0d92\u0d9a\u0da7 \u0dc4\u0dda\u0dad\u0dd4\u0dc0, \u0db8\u0db8 \u0db8\u0dda \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0da7 \u0d85\u0dbd\u0dd4\u0dad\u0dca \u0d9a\u0dd9\u0db1\u0dd9\u0d9a\u0dca \u0dc0\u0dd3\u0db8\u0dba\u0dd2. \u0d92 \u0db1\u0dd2\u0dc3\u0dcf, \u0dc4\u0dd0\u0db8 \u0daf\u0dd9\u0dba\u0d9a\u0dca \u0d9c\u0dd0\u0db1 \u0db8 \u0db8\u0db8 \u0d89\u0d9c\u0dd9\u0db1 \u0d9c\u0db1\u0dd2\u0db8\u0dd2\u0db1\u0dca \u0d89\u0db1\u0dca\u0db1\u0dda. \u0db4\u0dca\u200d\u0dbb\u0dc0\u0dd3\u0dab\u0dba\u0db1\u0dca\u0d9c\u0dd9 \u0d87\u0dc3\u0dd4\u0dbb \u0dc4\u0dcf \u0d94\u0dc0\u0dd4\u0db1\u0dca \u0dc3\u0db8\u0d9f \u0dc0\u0dd0\u0da9 \u0d9a\u0dbb\u0db1\u0dca\u0db1 \u0dbd\u0dd0\u0db6\u0dd3\u0db8, \u0d85\u0db0\u0dca\u200d\u0dba\u0dba\u0db1\u0dba\u0d9a\u0da7 \u0dc4\u0ddc\u0db3 \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca. \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dda \u0db1\u0dc0\u0d9a\u0dba\u0db1\u0dca \u0dc4\u0dcf \u0db4\u0dca\u200d\u0dbb\u0dc0\u0dd3\u0dab\u0dba\u0db1\u0dca \u0d85\u0dad\u0dbb \u0db8\u0dad \u0d9c\u0dd0\u0da7\u0dd4\u0db8\u0dca \u0db1\u0ddc\u0db4\u0dc0\u0dad\u0dd2\u0db1\u0dc0\u0dcf \u0db1\u0dd9\u0db8\u0dd9\u0dba\u0dd2. \u0d92\u0dad\u0dca, \u0db6\u0ddc\u0dc4\u0ddd \u0d85\u0dba \u0db8\u0dcf\u0dad\u0dca \u0d91\u0d9a\u0dca\u0d9a \u0dc3\u0dd4\u0dc4\u0daf\u0dba\u0dd2. \u0db8\u0db8 \u0d89\u0d9a\u0dca\u0db8\u0db1\u0dd2\u0db1\u0dca \u0db8 \u0dc3\u0dd4\u0dc4\u0daf\u0dad\u0dcf\u0dc0 \u0d9c\u0ddc\u0da9\u0db1\u0d9c\u0dcf \u0d9c\u0db1\u0dca\u0db1\u0dcf \u0d9a\u0dd9\u0db1\u0dd9\u0d9a\u0dca.\n* \u0da2\u0db1\u0db4\u0dca\u200d\u0dbb\u0dd2\u0dba\u0dad\u0dca\u0dc0\u0dba, \u0d94\u0db6\u0d9c\u0dda \u0da2\u0dd3\u0dc0\u0dd2\u0dad\u0dba \u0dc3\u0dcf\u0dbb\u0dca\u0dae\u0d9a\u0dad\u0dca\u0dc0\u0dba\u0da7 \u0db6\u0dbd\u0db4\u0dd1\u0dc0\u0dd9 \u0d9a\u0ddc\u0dc4\u0ddc\u0db8\u0daf?\n\u0da2\u0db1\u0db4\u0dca\u200d\u0dbb\u0dd2\u0dba\u0dad\u0dca\u0dc0\u0dba \u0d9a\u0dd2\u0dba\u0db1 \u0d91\u0d9a \u0dc4\u0ddc\u0db3\u0dba\u0dd2. \u0dc4\u0dd0\u0db6\u0dd0\u0dba\u0dd2, \u0da2\u0db1\u0db4\u0dca\u200d\u0dbb\u0dd2\u0dba \u0db1\u0ddc\u0dc0\u0dd4\u0dab\u0dcf \u0d9a\u0dd2\u0dba\u0dbd\u0dcf, \u0d9a\u0dd9\u0db1\u0d9a\u0dd4\u0da7 \u0dc3\u0db8\u0dcf\u0da2\u0dba\u0dda \u0dc4\u0ddc\u0db3 \u0dc0\u0dd2\u0daf\u0dd2\u0dc4\u0da7 \u0da2\u0dd3\u0dc0\u0dad\u0dca \u0dc0\u0dd9\u0db1\u0dca\u0db1 \u0db6\u0dd0\u0dbb\u0dd2\u0d9a\u0db8\u0d9a\u0dca \u0db1\u0dd1. \u0d9a\u0ddc\u0dc4\u0ddc\u0db8 \u0dc0\u0dd4\u0dab\u0dad\u0dca, \u0db8\u0dd2\u0db1\u0dd2\u0dc3\u0dca\u0dc3\u0dd4\u0db1\u0dca\u0d9c\u0dd9 \u0d86\u0daf\u0dbb\u0dba \u0dbd\u0dd0\u0db6\u0dd9\u0db1\u0dc0\u0dcf \u0d9a\u0dd2\u0dba\u0db1\u0dca\u0db1\u0dd9 \u0dc0\u0dcf\u0dc3\u0db1\u0dcf\u0dc0\u0d9a\u0dca.\n* \u0d94\u0db6\u0d9c\u0dda \u0dbb\u0d82\u0d9c\u0db1 \u0d9a\u0da7\u0dba\u0dd4\u0dad\u0dd4\u0dc0\u0dbd\u0da7 \u0db4\u0dc0\u0dd4\u0dbd\u0dd9\u0db1\u0dca \u0dbd\u0dd0\u0db6\u0dd9\u0db1 \u0dc1\u0d9a\u0dca\u0dad\u0dd2\u0dba \u0d9a\u0dd9\u0db6\u0db3\u0dd4\u0daf?\n\u0db8\u0dd4\u0dbd\u0dd2\u0db1\u0dca \u0db8 \u0db8\u0db8 \u0dbb\u0d9f\u0db4\u0dcf\u0db1\u0dca\u0db1 \u0d91\u0db1\u0dc0\u0da7 \u0db8\u0d9c\u0dda \u0dad\u0dcf\u0dad\u0dca\u0dad\u0dcf \u0d9a\u0dd0\u0db8\u0dd0\u0dad\u0dd2 \u0dc0\u0dd4\u0dab\u0dda \u0db1\u0dd0\u0dc4\u0dd0. \u0db4\u0dc5\u0db8\u0dd4 \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba\u0dba\u0dda \u0db4\u0dbb\u0dd3\u0d9a\u0dca\u0dc2\u0dab\u0dba\u0da7 \u0d85\u0db8\u0dca\u0db8\u0dcf \u0dad\u0db8\u0dba\u0dd2 \u0db8\u0dcf \u0d91\u0d9a\u0dca\u0d9a\u0d9c\u0dd9\u0db1 \u0d9c\u0dd2\u0dba\u0dda. \u0dc4\u0dd0\u0db6\u0dd0\u0dba\u0dd2 \u0db8\u0db8 \u0dbb\u0d9f\u0db4\u0dcf\u0db4\u0dd4 \u0db4\u0dc5\u0db8\u0dd4 \u0dc0\u0dd0\u0db1\u0dd2 \u0da7\u0dd9\u0dbd\u0dd2 \u0db1\u0dcf\u0da7\u0dca\u200d\u0dba \u0dc0\u0dd2\u0d9a\u0dcf\u0dc1\u0dba \u0dc0\u0dd9\u0daf\u0dca\u0daf\u0dd2, \u0dad\u0dcf\u0dad\u0dca\u0dad\u0dcf \u0d92\u0d9a\u0da7 \u0db6\u0ddc\u0dc4\u0ddd \u0dc3\u0dda \u0d9a\u0dd0\u0db8\u0dd0\u0dad\u0dd2 \u0dc0\u0dd4\u0dab\u0dcf. \u0daf\u0dd0\u0db1\u0dca \u0db1\u0db8\u0dca \u0d85\u0db8\u0dca\u0db8\u0da7\u0dad\u0dca \u0dc0\u0da9\u0dcf \u0dad\u0dcf\u0dad\u0dca\u0dad\u0dcf \u0dad\u0db8\u0dba\u0dd2 \u0db8\u0da7 \u0dc0\u0dd0\u0da9\u0dd2\u0dba\u0dd9\u0db1\u0dca \u0d8b\u0daf\u0dc0\u0dd4 \u0d9a\u0dbb\u0db1\u0dca\u0db1\u0dd9. \u0d91\u0dc4\u0dd9\u0db8\u0dba\u0dd2 \u0d9a\u0dd2\u0dba\u0dbd\u0dcf \u0db8\u0db8 \u0dbb\u0dd6\u0db4\u0d9c\u0dad \u0d9a\u0dd2\u0dbb\u0dd3\u0db8\u0dca\u0dc0\u0dbd\u0da7 \u0d85\u0db8\u0dca\u0db8\u0dcf, \u0dad\u0dcf\u0dad\u0dca\u0dad\u0dcf \u0d91\u0d9a\u0dca\u0d9a \u0dba\u0db1 \u0d9a\u0dd9\u0db1\u0dd9\u0d9a\u0dca \u0db1\u0dd9\u0db8\u0dd9\u0dba\u0dd2. \u0db8\u0ddc\u0d9a\u0d9a\u0dca \u0dc4\u0dbb\u0dd2 \u0dc0\u0dd0\u0da9\u0d9a\u0da7 \u0d87\u0dbb\u0dd2\u0dba\u0dd4\u0db8\u0d9a\u0dca \u0dbd\u0dd0\u0db6\u0dd4\u0dab\u0dc4\u0db8, \u0db4\u0dc5\u0db8\u0dd4 \u0dc0\u0dd0\u0db1\u0dd2 \u0daf\u0dc0\u0dc3\u0dd9 \u0db8\u0db8 \u0d85\u0db8\u0dca\u0db8\u0dcf \u0dc4\u0dbb\u0dd2, \u0dad\u0dcf\u0dad\u0dca\u0dad\u0dcf \u0dc4\u0dbb\u0dd2 \u0d91\u0d9a\u0dca\u0d9a \u0dba\u0db1\u0dc0\u0dcf. \u0d92 \u0db8\u0da7 \u0d91\u0dad\u0dd0\u0db1 \u0db1\u0dd4\u0dc4\u0dd4\u0dbb\u0dd4 \u0db1\u0dd2\u0dc3\u0dba\u0dd2. \u0db8\u0db8 \u0d91\u0dad\u0dd0\u0db1 \u0d85\u0dba \u0dc4\u0db3\u0dd4\u0db1\u0dcf \u0d9c\u0dad\u0dca\u0dad\u0da7 \u0db4\u0dc3\u0dca\u0dc3\u0dd9, \u0db8\u0db8 \u0dad\u0db1\u0dd2\u0dc0\u0db8 \u0db8\u0d9c\u0dda \u0dc0\u0dd0\u0da9\u0dc0\u0dbd\u0da7 \u0dba\u0db1\u0dc0\u0dcf.\n* \u0d94\u0db6, \u0db1\u0dd2\u0daf\u0dc4\u0dc3\u0dda \u0dad\u0db8\u0db1\u0dca\u0d9c\u0dda \u0dc0\u0dd8\u0dad\u0dca\u0dad\u0dd2\u0dba \u0dad\u0dd4\u0dc5 \u0d9c\u0db8\u0db1\u0d9a\u0dca \u0dba\u0db1\u0dc0\u0dcf \u0dc0\u0d9c\u0dda \u0db8, \u0d95\u0db1\u0dd0\u0db8 \u0da0\u0dbb\u0dd2\u0dad\u0dba\u0d9a\u0dca \u0dbb\u0d9f\u0db4\u0dcf\u0db1\u0dca\u0db1 \u0db6\u0dcf\u0dbb \u0d9c\u0db1\u0dca\u0db1 \u0d9a\u0dd9\u0db1\u0dd9\u0d9a\u0dca\u0daf?\n\u0db8\u0db8 \u0dc4\u0dd0\u0daf\u0dd4\u0dab\u0dd4 \u0db4\u0dbb\u0dd2\u0dc3\u0dbb\u0dba\u0dad\u0dca \u0d91\u0d9a\u0dca\u0d9a \u0db8\u0da7 \u0dc3\u0dd3\u0db8\u0dcf\u0dc0\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf. \u0db8\u0db8 \u0db6\u0ddc\u0dc4\u0ddd \u0dc3\u0dd9\u0dba\u0dd2\u0db1\u0dca \u0dc3\u0dd2\u0dbb\u0dd4\u0dbb \u0db1\u0dd2\u0dbb\u0dcf\u0dc0\u0dbb\u0dab\u0dba \u0dc0\u0db1 \u0dc0\u0dd2\u0daf\u0dd2\u0dc4\u0da7 \u0d87\u0db3\u0dd4\u0db8\u0dca \u0d85\u0db3\u0dd2\u0db1 \u0d9a\u0dd9\u0db1\u0dd9\u0d9a\u0dca \u0db1\u0dd9\u0db8\u0dd9\u0dba\u0dd2. \u0d92 \u0dc3\u0dd3\u0db8\u0dcf \u0d87\u0dad\u0dd4\u0dc5\u0dad \u0d89\u0db3\u0db1\u0dca \u0db8\u0db8 \u0db8\u0d9c\u0dda \u0da0\u0dbb\u0dd2\u0dad \u0d9a\u0dbb\u0db1\u0dca\u0db1 \u0dad\u0db8\u0dba\u0dd2 \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0dc0\u0dd9\u0db1\u0dca\u0db1\u0dda.\n* \u0d94\u0db6\u0d9c\u0dda \u0db4\u0dcf\u0dc3\u0dbd\u0dca \u0dc0\u0dd2\u0dba \u0d9c\u0dd9\u0dc0\u0dd4\u0dab\u0dda, \u0d9a\u0dbd\u0dcf\u0dc0\u0da7 \u0dc3\u0db8\u0dca\u0db6\u0db1\u0dca\u0db0 \u0d9a\u0da7\u0dba\u0dd4\u0dad\u0dd4\u0dad\u0dca \u0dc3\u0db8\u0d9f\u0daf?\n\u0db1\u0dd0\u0dc4\u0dd0 .\u0db4\u0dcf\u0dc3\u0dbd\u0dca \u0dba\u0db1 \u0d9a\u0dcf\u0dbd\u0dd9 \u0db8\u0db8 \u0daf\u0d9a\u0dca\u0dc2 \u0d9a\u0dca\u200d\u0dbb\u0dd3\u0da9\u0dd2\u0d9a\u0dcf\u0dc0\u0d9a\u0dca. \u0db8\u0db8 \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0dc0\u0dd4\u0dab\u0dda \u0db8\u0da7 \u0d9a\u0dca\u200d\u0dbb\u0dd3\u0da9\u0dcf\u0dc0\u0dd9\u0db1\u0dca \u0dba\u0db8\u0d9a\u0dca \u0d9a\u0dbb\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca \u0dc0\u0dd9\u0dba\u0dd2 \u0d9a\u0dd2\u0dba\u0dbd\u0dba\u0dd2. \u0db8\u0db8 \u0dc0\u0dd0\u0da9\u0dd2\u0dba\u0dd9\u0db1\u0dca \u0db8 \u0d9a\u0dd0\u0db8\u0dd0\u0dad\u0dca\u0dad\u0dd9\u0db1\u0dca \u0dc4\u0dd2\u0da7\u0dd2\u0dba\u0dd9 \u0d9a\u0dbb\u0dcf\u0da7\u0dda \u0d9a\u0dca\u200d\u0dbb\u0dd3\u0da9\u0dcf\u0dc0\u0da7. \u0db8\u0db8 \u0d9a\u0dbb\u0dcf\u0da7\u0dda \u0d89\u0d9c\u0dd9\u0db1 \u0d9c\u0dad\u0dca\u0dad\u0dcf. \u0dad\u0dbb\u0d9c\u0dc0\u0dbd\u0da7 \u0dc3\u0dc4\u0db7\u0dcf\u0d9c\u0dd2 \u0dc0\u0dd9\u0dbd\u0dcf, \u0da2\u0dba\u0d9c\u0dca\u200d\u0dbb\u0dc4\u0dab \u0dbd\u0dd0\u0db6\u0dd4\u0dc0\u0dcf. \u0d8a\u0da7 \u0d85\u0db8\u0dad\u0dbb\u0dc0 \u0db4\u0dcf\u0dc3\u0dbd\u0dca \u0dc0\u0ddc\u0dbd\u0dd2\u0db6\u0ddd\u0dbd\u0dca \u0dc4\u0dcf \u0db1\u0dd9\u0da7\u0dca\u0db6\u0ddd\u0dbd\u0dca \u0d9a\u0dab\u0dca\u0da9\u0dcf\u0dba\u0db8\u0dca\u0dc0\u0dbd\u0dad\u0dca \u0d9a\u0dca\u200d\u0dbb\u0dd3\u0da9\u0dcf \u0d9a\u0dc5\u0dcf.\n* \u0da2\u0db1\u0db4\u0dca\u200d\u0dbb\u0dd2\u0dba \u0da0\u0dbb\u0dd2\u0dad \u0dc4\u0dcf \u0db6\u0dd0\u0db3\u0dd9\u0db1 \u0d9a\u0da7\u0d9a\u0dad\u0dcf \u0d9c\u0dd0\u0db1 \u0d94\u0db6\u0da7\u0da7 \u0dad\u0dd2\u0dba\u0dd9\u0db1\u0dca\u0db1\u0dd9 \u0db8\u0ddc\u0db1 \u0dc0\u0d9c\u0dda \u0dc4\u0dd0\u0d9f\u0dd3\u0db8\u0d9a\u0dca\u0daf?\n\u0db8\u0db8 \u0d9a\u0da7\u0d9a\u0dad\u0dcf\u0dc0\u0dbd\u0da7 \u0db6\u0dba \u0db1\u0dd0\u0dc4\u0dd0. \u0dc3\u0db8\u0dcf\u0da2\u0dba\u0dda \u0dba\u0dc4\u0db4\u0dad\u0dca \u0dc0\u0dd2\u0daf\u0dd2\u0dc4\u0da7 \u0da2\u0dd3\u0dc0\u0dad\u0dca \u0dc0\u0db1 \u0d85\u0dba\u0da7\u0dad\u0dca \u0d9a\u0dad\u0dcf \u0dc4\u0daf\u0db1\u0dc0\u0db1\u0dd9. '\u0db8\u0db8' \u0d89\u0dad\u0dd2\u0db1\u0dca '\u0db8\u0db8' \u0dc0\u0dd2\u0daf\u0dd2\u0dc4\u0da7\u0db8 \u0da2\u0dd3\u0dc0\u0dad\u0dca \u0dc0\u0dd9\u0db1\u0dc0\u0dcf. \u0db8\u0d9c\u0dda \u0d85\u0db8\u0dca\u0db8\u0dcf, \u0dad\u0dcf\u0dad\u0dca\u0dad\u0dcf \u0db8\u0d82 \u0db1\u0dd2\u0dc3\u0dcf \u0dc3\u0db8\u0dcf\u0da2\u0dba \u0d89\u0daf\u0dd2\u0dbb\u0dd2\u0dba\u0dda \u0d85\u0db4\u0dc4\u0dc3\u0dd4\u0dad\u0dcf\u0dc0\u0da7 \u0db4\u0dad\u0dca \u0dc0\u0db1 \u0dc0\u0dd2\u0daf\u0dd2\u0dc4\u0da7, \u0db8\u0db8 \u0da2\u0dd3\u0dc0\u0dad\u0dca \u0dc0\u0dd9\u0db1\u0dca\u0db1\u0dd9 \u0db1\u0dd0\u0dc4\u0dd0.\n* \u0da2\u0db1\u0db4\u0dca\u200d\u0dbb\u0dd2\u0dba \u0dba\u0ddc\u0dc0\u0dd4\u0db1\u0dca \u0da0\u0dbb\u0dd2\u0dad\u0dba\u0d9a\u0dca \u0dc0\u0db1 \u0d94\u0db6\u0d9c\u0dda \u0daf\u0dd2\u0dc0\u0dd2\u0dba\u0dda, \u0db4\u0dca\u200d\u0dbb\u0dda\u0db8\u0dba\u0da7 \u0daf\u0dd3 \u0dad\u0dd2\u0db6\u0dd9\u0db1 \u0d89\u0da9 \u0d9a\u0ddc\u0dad\u0dbb\u0db8\u0dca\u0daf?\n\u0da2\u0db1\u0db4\u0dca\u200d\u0dbb\u0dd2\u0dba \u0db1\u0dd2\u0dc3\u0dcf\u0daf \u0d9a\u0dd2\u0dba\u0dbd\u0dcf \u0db8\u0db8 \u0daf\u0db1\u0dca\u0db1\u0dd9 \u0db1\u0dd0\u0dc4\u0dd0.\u0dc4\u0dd0\u0db6\u0dd0\u0dba\u0dd2 \u0dc0\u0dd2\u0dc0\u0dcf\u0dc4 \u0dba\u0ddd\u0da2\u0db1\u0dcf \u0db1\u0db8\u0dca \u0db1\u0dd2\u0dad\u0dbb \u0db8 \u0d91\u0db1\u0dc0\u0dcf. \u0d92\u0dad\u0dca \u0db8\u0db8, \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dda \u0d9a\u0dd9\u0db1\u0dd9\u0d9a\u0dca \u0d91\u0d9a\u0dca\u0d9a\u0db8 \u0dc0\u0dd2\u0dc0\u0dcf\u0dc4 \u0dc0\u0dd9\u0db1\u0dc0\u0daf? \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dd9\u0db1\u0dca \u0db4\u0dd2\u0da7 \u0d9a\u0dd9\u0db1\u0dd9\u0d9a\u0dca \u0d91\u0d9a\u0dca\u0d9a \u0dc0\u0dd2\u0dc0\u0dcf\u0dc4 \u0dc0\u0dd9\u0db1\u0dc0\u0daf? \u0d9a\u0dd2\u0dba\u0dbd\u0dcf \u0dad\u0dd3\u0dbb\u0dab\u0dba\u0d9a\u0dca \u0d85\u0dbb\u0d9c\u0dd9\u0db1 \u0db1\u0dd0\u0dc4\u0dd0. \u0db8\u0db8 \u0d9a\u0dd0\u0db8\u0dad\u0dd2, \u0db8\u0d9c\u0dda \u0db8\u0dc0\u0dd4\u0db4\u0dd2\u0dba\u0db1\u0dd4\u0dad\u0dca \u0d9a\u0dd0\u0db8\u0dd0\u0dad\u0dd2 \u0dc0\u0dd9\u0db1, \u0dc4\u0ddc\u0db3 \u0d9a\u0dd9\u0db1\u0dd9\u0d9a\u0dca \u0dc3\u0db8\u0d9f \u0dc0\u0dd2\u0dc0\u0dcf\u0dc4 \u0dc0\u0dd9\u0db1\u0dca\u0db1\u0dba\u0dd2 .\n\u0db0\u0db8\u0dd2\u0db8\u0dd2\u0d9a\u0dcf \u0dc3\u0dd4\u0dbb\u0d82\u0da2\u0dd2 \u0db4\u0dad\u0dd2\u0dbb\u0dab\n\u0d86\u0dbd\u0dd2\u0db1\u0dca\u0daf\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u00a0\u0d87\u0db8\u0dd0\u0dad\u0dd2\u0dc0\u0dbb\u0dd4 \u0db4\u0daf\u0d9a\u0dca\u0d9a\u0db8\u0dca \u0d9c\u0db1\u0dca\u0db1\u0dda \u0dc3\u0dde\u0d9b\u0dca\u200d\u0dba \u0dc3\u0dda\u0dc0\u0dba\u0dda \u0d9a\u0dd0\u0db4\u0d9a\u0dd2\u0dbb\u0dd3\u0db8\u0dca \u0db1\u0dd2\u0dc3\u0dcf\u00a0\u0db4\u0dde\u0daf\u0dca\u0d9c\u0dbd\u0dd2\u0d9a\u0daf ,\u0dbb\u0da2\u0dba\u0dda\u0daf \u0db4\u0dca\u200d\u0dbb\u0dc1\u0dca\u0db1\u0dba\u0d9a\u0dca \u0db1\u0dd0\u0dc4\u0dd0 \u0dc0\u0ddb\u0daf\u0dca\u200d\u0dba \u0dc0\u0dd2\u0daf\u0dca\u200d\u0dba\u0dcf\u0dbd\u0dc0\u0dbd\u0da7 \u0db4\u0dca\u200d\u0dbb\u0db8\u0dd2\u0dad\u0dd2\u0dba\u0d9a\u0dca \u0d95\u0db1\u00a0\u0dc0\u0ddb\u0daf\u0dca\u200d\u0dba\u0dc0\u0dbb\u0dd4\u0db1\u0dca\u0d9c\u0dd9\u0db1\u0dca 60%\u0d9a\u0dca \u0dc0\u0dad\u0dca \u0da0\u0dd0\u0db1\u0dbd\u0dd2\u0db1\u0dca \u0dba\u0db1\u0dca\u0db1\u0dda \u0db1\u0dd0\u0dc4\u0dd0.\n\u0dc0\u0ddb\u0daf\u0dca\u200d\u0dba \u0db1\u0dc0\u0dd3\u0db1\u0dca \u0daf \u0dc3\u0ddc\u0dba\u0dd2\u0dc3\u0dcf \u0dbb\u0da2\u0dba\u0dda \u0dc0\u0ddb\u0daf\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0dc3\u0d82\u0d9c\u0db8\u0dba\u0dda \u0dc3\u0dc4\u0d9a\u0dcf\u0dbb \u0dbd\u0dda\u0d9a\u0db8\u0dca\n\u0dbb\u0da2\u0dba\u0dda \u0dc0\u0ddb\u0daf\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0dc3\u0d82\u0d9c\u0db8\u0dba \u0db1\u0dd0\u0dc0\u0dad\u0dad\u0dca \u0d9a\u0dad\u0dcf\u0db6\u0dc4\u0da7 \u0dbd\u0d9a\u0dca \u0dc0\u0dd3 \u0d87\u0dad\u0dca\u0dad\u0dda \u0d94\u0dc0\u0dd4\u0db1\u0dca \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2\u0dba \u0d89\u0d9a\u0dca\u0db8\u0dc0\u0dcf \u0d8b\u0db4\u0dba\u0db1 \u0d86\u0daf\u0dcf\u0dba\u0db8\u0da7 ( \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2\u0dba \u0daf\u0dd9\u0d9a \u0dc0\u0dd4 \u0db4\u0dc3\u0dd4\u0dc0) 4% \u0dad\u0dca -24% \u0dad\u0dca \u0d85\u0dad\u0dbb \u0db4\u0dd0\u0db1\u0dc0\u0dd4\u0dab \u0d86\u0daf\u0dcf\u0dba\u0db8\u0dca \u0db6\u0daf\u0dd4 \u0db8\u0dd4\u0daf\u0dbd \u0d85\u0da9\u0dd4 \u0d9a\u0dbb \u0d9c\u0dd0\u0db1\u0dd3\u0db8\u0da7 \u0dc3\u0dc4 \u0dc3\u0dd2\u0d82\u0d9c\u0db4\u0dca\u0db4\u0dd4\u0dbb\u0dd4 \u0dc0\u0dd9\u0dc5\u0db3 \u0d9c\u0dd2\u0dc0\u0dd2\u0dc3\u0dd4\u0db8\u0da7 \u0d91\u0dbb\u0dd9\u0dc4\u0dd2\u0dc0 \u0db1\u0dd0\u0dc0\u0dad\u0dad\u0dca \u0dc0\u0dbb\u0dca\u0da2\u0db1 \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0d9a\u0da7 \u0d85\u0dc0\u0dad\u0dd3\u0dbb\u0dca\u0dab \u0dc0\u0dd9\u0db8\u0dd2\u0db1\u0dca \u0dc3\u0dd2\u0da7\u0dd2\u0db1 \u0db6\u0dd0\u0dc0\u0dd0\u0db1\u0dd2. \u0da2\u0db1\u0dad\u0dcf\u0dc0 \u0db4\u0dc5\u0dd2\u0dc4\u0d9a\u0dca \u0dc3\u0dda \u0dba\u0ddc\u0daf\u0dcf \u0d9c\u0dd9\u0db1 \u0dc0\u0dd8\u0dad\u0dca\u0dad\u0dd3\u0dba \u0d85\u0dba\u0dd2\u0dad\u0dd2\u0dc0\u0dcf\u0dc3\u0dd2\u0d9a\u0db8\u0dca \u0daf\u0dd2\u0db1\u0dcf \u0d9c\u0dd0\u0db1\u0dd3\u0db8\u0dda \u0dc3\u0da7\u0db1\u0d9a \u0db1\u0dd2\u0dbb\u0dad\u0dc0\u0db1\u0dc0\u0dcf\u0dba \u0dba\u0db1 \u0da2\u0db1\u0dad\u0dcf \u0da0\u0ddd\u0daf\u0db1\u0dcf\u0dc0\u0da7 \u0dc4\u0dda\u0dad\u0dd4 \u0db4\u0dd0\u0dc4\u0dd0\u0daf\u0dd2\u0dbd\u0dd2 \u0d9a\u0dbb \u0d9c\u0dd0\u0db1\u0dd3\u0db8\u0da7 \u0dc0\u0ddb\u0daf\u0dca\u200d\u0dba \u0db1\u0dbd\u0dd3\u0db1\u0dca\u0daf \u0dc3\u0ddc\u0dba\u0dd2\u0dc3\u0dcf \u0d91\u0dc4\u0dcf \u0d89\u0dc0\u0dd4\u0dbb\u0da7 \u0d9a\u0dd0\u0db3\u0dc0\u0dd3\u0db8\u0dd4.\n\u2022 \u0db1\u0dc0 \u0db6\u0daf\u0dd4 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba\u0da7 \u0dc0\u0dd2\u0dbb\u0dd4\u0daf\u0dca\u0db0\u0dc0\u0dd9\u0db1 \u0dbb\u0da2\u0dba\u0dda \u0dc0\u0ddb\u0daf\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd2 \u0dc3\u0d82\u0d9c\u0db8\u0dba \u0db8\u0dda \u0dbb\u0da7\u0dda \u0dc3\u0dd1\u0db8 \u0daf\u0dda\u0d9a\u0da7\u0db8 \u0d91\u0dbb\u0dd9\u0dc4\u0dd2 \u0dc0\u0dd9\u0db1 \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf. \u0d91\u0dc4\u0dd9\u0db8 \u0dc0\u0dd2\u0dbb\u0ddd\u0db0\u0dad\u0dcf \u0daf\u0d9a\u0dca\u0dc0\u0db1\u0dca\u0db1\u0dd9 \u0d87\u0dba\u0dd2?\n\u0dbb\u0da2\u0dba\u0dda \u0dc0\u0ddb\u0daf\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0dc3\u0d82\u0d9c\u0db8\u0dba \u0d86\u0dbb\u0db8\u0dca\u0db7 \u0dc0\u0dd9\u0db1\u0dca\u0db1\u0dda 1926 \u0dc0\u0dbb\u0dca\u0dc2\u0dba\u0dda. \u0d91\u0daf\u0dcf \u0d89\u0daf\u0dbd\u0dcf \u0d85\u0daf \u0dc0\u0dd9\u0db1\u0dad\u0dd4\u0dbb\u0dd4 \u0db8\u0dda \u0dc3\u0d82\u0d9c\u0db8\u0dba \u0daf\u0dda\u0dc1\u0db4\u0dcf\u0dbd\u0db1\u0dba \u0d9a\u0dc5\u0dcf \u0d9a\u0dd2\u0dba\u0dbd\u0dcf \u0dc4\u0d82\u0dc0\u0da9\u0dd4 \u0d9c\u0dd0\u0dc4\u0dd2\u0dbd\u0dcf \u0db1\u0dd1. \u0d91\u0d9a \u0d91\u0d9a \u0d9a\u0dcf\u0dbd\u0dc0\u0dbd\u0daf\u0dd3 \u0dc0\u0dd2\u0db4\u0d9a\u0dca\u0dc2\u0dc0\u0dbd\u0da7\u0dad\u0dca, \u0d86\u0dab\u0dca\u0da9\u0dd4\u0dc0\u0dbd\u0da7\u0dad\u0dca \u0dc3\u0d82\u0d9c\u0db8\u0dba \u0db4\u0dda\u0db1 \u0dc0\u0dd2\u0daf\u0dd2\u0dc4 \u0dc0\u0dd9\u0db1\u0dc3\u0dca. \u0dbb\u0da2\u0dba\u0dda \u0dc0\u0ddb\u0daf\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd3 \u0dc3\u0d82\u0d9c\u0db8\u0dba \u0dc3\u0db8\u0dc4\u0dbb \u0dc0\u0dd9\u0dbd\u0dcf\u0dc0\u0da7 \u0d9a\u0dbb\u0db1 \u0dc0\u0dd0\u0da9\u0dc0\u0dbd\u0daf\u0dd3 \u0d87\u0dad\u0dd0\u0db8\u0dd4\u0db1\u0dca \u0dc4\u0dd2\u0dad\u0db1\u0dc0\u0dcf, \u0db8\u0dda\u0d9a \u0dbb\u0da2\u0dba\u0da7 \u0dc0\u0dd2\u0dbb\u0dd4\u0daf\u0dca\u0db0\u0dc0 \u0d9a\u0dbb\u0db1 \u0dc0\u0dd0\u0da9\u0d9a\u0dca \u0d9a\u0dd2\u0dba\u0dbd\u0dcf. \u0dad\u0dc0\u0dad\u0dca \u0dc0\u0dd9\u0dbd\u0dcf\u0dc0\u0d9a \u0dc4\u0dd2\u0dad\u0db1\u0dc0\u0dcf \u0db8\u0dda \u0dc3\u0d82\u0d9c\u0db8\u0dba \u0d86\u0dab\u0dca\u0da9\u0dd4\u0dc0\u0da7 \u0db4\u0d9a\u0dca\u0dc2\u0dba\u0dd2 \u0d9a\u0dd2\u0dba\u0dbd\u0dcf. \u0db8\u0dd9\u0db1\u0dca\u0db1 \u0db8\u0dda \u0d9a\u0dcf\u0dbb\u0dab\u0dcf \u0db1\u0dd2\u0dc3\u0dcf\u0db8 \u0dbb\u0da2\u0dba\u0dda \u0dc0\u0ddb\u0daf\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0dc3\u0d82\u0d9c\u0db8\u0dba \u0dc3\u0dca\u0dc0\u0dcf\u0db0\u0dd3\u0db1\u0dba\u0dd2 \u0d9a\u0dd2\u0dba\u0dbd\u0dcf \u0dad\u0dc4\u0dc0\u0dd4\u0dbb\u0dd4 \u0d9a\u0dbb\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0d85\u0db4\u0dda \u0dc3\u0d82\u0d9c\u0db8\u0dba\u0dda \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0dc3\u0dd4\u0db6 \u0dc3\u0dcf\u0db0\u0db1\u0dba \u0d9c\u0dd0\u0db1 \u0db6\u0dbd\u0dcf \u0d9c\u0db1\u0dca\u0db1 \u0dc0\u0dca\u200d\u0dba\u0dc0\u0dc3\u0dca\u0dae\u0dcf\u0dc0\u0dd9\u0db1\u0dca \u0db6\u0dbd\u0dba\u0d9a\u0dca \u0daf\u0dd3\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf. \u0d92 \u0dc0\u0d9c\u0dda\u0db8 \u0dc0\u0dd2\u0dc1\u0dcf\u0dbd \u0dc0\u0dc1\u0dba\u0dd9\u0db1\u0dca \u0dc3\u0dde\u0d9b\u0dca\u200d\u0dba \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0da7 \u0db6\u0dbd\u0db4\u0dcf\u0db1 \u0d9a\u0dcf\u0dbb\u0dab\u0dba\u0d9a\u0daf\u0dd3 \u0d8a\u0da7 \u0db8\u0dd0\u0daf\u0dd2\u0dc4\u0dad\u0dca \u0dc0\u0dd9\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca \u0d9a\u0dd2\u0dba\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf. \u0dc3\u0d82\u0d9c\u0db8\u0dda \u0dc0\u0dca\u200d\u0dba\u0dc0\u0dc3\u0dca\u0dae\u0dcf\u0dc0\u0dd9\u0db1\u0dca \u0dbd\u0dd0\u0db6\u0dd9\u0db1 \u0db6\u0dbd\u0dba\u0dd9\u0db1\u0dca \u0d95\u0db1\u0db8 \u0daf\u0dda\u0d9a\u0da7 \u0dc0\u0dd2\u0dbb\u0dd4\u0daf\u0dca\u0db0\u0dc0\u0dd9\u0db1\u0dca\u0db1 \u0dc3\u0dcf\u0db0\u0d9a \u0dc3\u0dc4\u0dd2\u0dad\u0dc0 \u0d85\u0db4\u0dd2 \u0db8\u0dd0\u0daf\u0dd2\u0dc4\u0dad\u0dca \u0dc0\u0dd9\u0db1\u0dc0\u0dcf.\n\u2022\u0dc3\u0dba\u0dd2\u0da7\u0db8\u0dca \u0db4\u0dca\u200d\u0dbb\u0dc1\u0dca\u0db1\u0dba\u0da7 \u0db8\u0dd0\u0daf\u0dd2\u0dc4\u0dad\u0dca \u0dc0\u0dd9\u0db1\u0dca\u0db1\u0dda, \u0dc0\u0ddb\u0daf\u0dca\u200d\u0dba \u0dc0\u0dd8\u0dad\u0dca\u0dad\u0dd2\u0d9a\u0dba\u0db1\u0dca \u0db4\u0dca\u200d\u0dbb\u0db8\u0dcf\u0dab\u0dba\u0dd9\u0db1\u0dca \u0dc0\u0dd0\u0da9\u0dd2 \u0dc0\u0dd4\u0dab\u0ddc\u0dad\u0dca \u0daf\u0dd0\u0db1\u0da7 \u0dc0\u0dd8\u0dad\u0dca\u0dad\u0dd2\u0dba\u0dda \u0d89\u0db1\u0dca\u0db1 \u0d85\u0dba\u0da7 \u0d9c\u0dd0\u0da7\u0dbd\u0dd4\u0dc0\u0d9a\u0dca \u0db8\u0dad\u0dd4\u0dc0\u0dd9\u0db1 \u0db1\u0dd2\u0dc3\u0dcf \u0daf?\n2010 \u0daf\u0dd3 \u0d85\u0db4\u0dd2 \u0d9a\u0dd2\u0dc0\u0dca\u0dc0\u0dcf \u0dc3\u0dba\u0dd2\u0da7\u0db8\u0dca \u0dc4\u0ddc\u0dbb\u0d9a\u0db8\u0d9a\u0dca \u0d9a\u0dd2\u0dba\u0dbd\u0dcf. \u0d92 \u0dc0\u0dd9\u0dbd\u0dcf\u0dc0\u0dd9 \u0db6\u0ddc\u0dc4\u0ddd \u0daf\u0dd9\u0db1\u0dd9\u0d9a\u0dca \u0d92\u0d9a \u0db4\u0dd2\u0dc5\u0dd2\u0d9c\u0db1\u0dca\u0db1 \u0d9a\u0dd0\u0db8\u0dd0\u0dad\u0dd2 \u0dc0\u0dd4\u0dab\u0dda \u0db1\u0dd1. \u0d91\u0daf\u0dcf \u0d85\u0db4\u0dd2 \u0daf\u0dd4\u0db1\u0dca\u0db1\u0dd4 \u0dc0\u0dcf\u0dbb\u0dca\u0dad\u0dcf\u0dc0\u0da7 \u0d85\u0daf\u0dc0\u0dd9\u0db1\u0dad\u0dd4\u0dbb\u0dd4\u0dad\u0dca \u0dc3\u0dba\u0dd2\u0da7\u0db8\u0dca \u0db6\u0dbd\u0db0\u0dcf\u0dbb\u0dd2\u0db1\u0dca \u0db1\u0da9\u0dd4\u0dc0\u0d9a\u0dca \u0daf\u0dcf\u0dbd\u0dcf \u0db1\u0dd1. 2012 \u0dc0\u0dd9\u0db1\u0d9a\u0ddc\u0da7 \u0d91\u0daf\u0dcf \u0dc4\u0dd2\u0da7\u0db4\u0dd4 \u0dc3\u0dde\u0d9b\u0dca\u200d\u0dba \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0db4\u0dad\u0dca \u0d9a\u0dc5 \u0d9a\u0db8\u0dd2\u0da7\u0dd4\u0dc0 \u0d85\u0db4\u0dda \u0db8\u0dad\u0dc0\u0dcf\u0daf\u0dba \u0db4\u0dd2\u0dc5\u0dd2\u0d9c\u0dad\u0dca\u0dad\u0dcf. \u0d91\u0daf\u0dcf \u0d9a\u0db8\u0dd2\u0da7\u0dd4\u0dc0 \u0dc3\u0dba\u0dd2\u0da7\u0db8\u0dca \u0d91\u0d9a \u0db4\u0dca\u200d\u0dbb\u0dc1\u0dca\u0db1\u0dba\u0d9a\u0dca, \u0d92\u0d9a\u0dd9\u0db1\u0dca \u0dc0\u0ddb\u0daf\u0dca\u200d\u0dba\u0dc0\u0dbb\u0dd4 \u0db6\u0dd2\u0dc4\u0dd2 \u0d9a\u0dbb\u0db1\u0dca\u0db1\u0dd9 \u0db1\u0dd1 \u0d9a\u0dd2\u0dba\u0dbd\u0dcf \u0d9a\u0dd2\u0dc0\u0dca\u0dc0\u0dcf. \u0d85\u0db4\u0dda \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dba\u0dcf \u0db4\u0dd2\u0dc5\u0dd2\u0d9c\u0db1\u0dca\u0db1\u0dc0\u0dcf \u0db1\u0db8\u0dca, \u0db8\u0dda \u0d86\u0dba\u0dad\u0db1\u0dba\u0dd9\u0db1\u0dca \u0dc0\u0ddb\u0daf\u0dca\u200d\u0dba\u0dc0\u0dbb\u0dd4 \u0db6\u0dd2\u0dc4\u0dd2\u0d9a\u0dbb\u0db1\u0dca\u0db1\u0dd9 \u0db1\u0dd1 \u0d9a\u0dd2\u0dba\u0dbd\u0dcf, \u0d91\u0dad\u0dd0\u0db1\u0dd2\u0db1\u0dca \u0d91\u0dc4\u0dcf\u0da7 \u0d85\u0db4\u0dd2\u0da7 \u0dc3\u0da7\u0db1\u0d9a\u0dca \u0db1\u0dd1.\n\u2022\u0d94\u0db6\u0dad\u0dd4\u0db8\u0dcf \u0d9a\u0dd2\u0dba\u0db1 \u0dc0\u0dd2\u0daf\u0dd2\u0dc4\u0da7 \u0dc3\u0dba\u0dd2\u0da7\u0db8\u0dca \u0d86\u0dba\u0dad\u0db1\u0dba\u0da7 \u0dc0\u0dd2\u0dbb\u0dd4\u0daf\u0dca\u0db0\u0dba\u0dd2. \u0db4\u0dde\u0daf\u0dca\u0d9c\u0dbd\u0dd2\u0d9a \u0dc0\u0ddb\u0daf\u0dca\u200d\u0dba \u0dc0\u0dd2\u0daf\u0dca\u200d\u0dba\u0dcf\u0dbd\u0dc0\u0dbd\u0da7 \u0dc0\u0dd2\u0dbb\u0dd4\u0daf\u0dca\u0db0 \u0db1\u0dd1?\n\u0d94\u0db1\u0dca\u0db1 \u0d94\u0dba \u0db4\u0dca\u200d\u0dbb\u0dc1\u0dca\u0db1\u0dba \u0dad\u0db8\u0dba\u0dd2 \u0dc4\u0dd0\u0db8\u0daf\u0dcf\u0db8 \u0d94\u0dba\u0d9c\u0ddc\u0dbd\u0dca\u0dbd\u0ddc \u0d85\u0db4\u0dd9\u0db1\u0dca \u0d85\u0dc4\u0db1 \u0db4\u0dca\u200d\u0dbb\u0dc1\u0dca\u0db1\u0dba. \u0daf\u0dd0\u0db1\u0dca \u0dbb\u0da2\u0dba \u0db4\u0dde\u0daf\u0dca\u0d9c\u0dbd\u0dd2\u0d9a \u0dc0\u0ddb\u0daf\u0dca\u200d\u0dba \u0dc0\u0dd2\u0daf\u0dca\u200d\u0dba\u0dcf\u0dbd \u0db4\u0dc0\u0dad\u0dca\u0dc0\u0dcf\u0d9c\u0dd9\u0db1 \u0dba\u0db1\u0dca\u0db1 \u0d91\u0d9a\u0d9f \u0daf? \u0db6\u0dd0\u0dbd\u0dd6 \u0db6\u0dd0\u0dbd\u0dca\u0db8\u0da7 \u0db4\u0dda\u0db1\u0dc0\u0dcf, \u0db8\u0dda \u0dbb\u0da2\u0dba \u0db4\u0dde\u0daf\u0dca\u0d9c\u0dbd\u0dd2\u0d9a \u0dc0\u0ddb\u0daf\u0dca\u200d\u0dba \u0dc0\u0dd2\u0daf\u0dca\u200d\u0dba\u0dcf\u0dbd\u0dad\u0dca \u0d91\u0d9a\u0dca\u0d9a \u0dba\u0db1 \u0d9c\u0db8\u0db1\u0d9a\u0dca \u0d91\u0d9a\u0dca\u0d9a \u0d89\u0db1\u0dca\u0db1\u0dc0\u0dcf \u0d9a\u0dd2\u0dba\u0dbd\u0dcf. \u0d92\u0dad\u0dca \u0dc4\u0dd2\u0da7\u0db4\u0dd4 \u0db8\u0dd4\u0daf\u0dbd\u0dca \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dba\u0dcf 2015 \u0d85\u0dba \u0dc0\u0dd0\u0dba \u0dc0\u0dcf\u0dbb\u0dca\u0dad\u0dcf\u0dc0\u0dda, \u0db4\u0dd0\u0dc4\u0dd0\u0daf\u0dd2\u0dbd\u0dd2\u0dc0 \u0dc3\u0db3\u0dc4\u0db1\u0dca \u0d9a\u0dbb\u0dbd\u0dcf \u0dad\u0dd2\u0db6\u0dd4\u0dab\u0dcf \u0d85\u0db4\u0dd2 \u0db4\u0dde\u0daf\u0dca\u0d9c\u0dbd\u0dd2\u0d9a \u0dc0\u0ddb\u0daf\u0dca\u200d\u0dba \u0dc0\u0dd2\u0daf\u0dca\u200d\u0dba\u0dcf\u0dbd \u0d87\u0dad\u0dd2 \u0d9a\u0dbb\u0db1\u0dca\u0db1\u0dd9 \u0db1\u0dd1 \u0d9a\u0dd2\u0dba\u0dbd\u0dcf. \u0d85\u0db4\u0dd2 \u0d85\u0dc4\u0db1\u0dca\u0db1\u0dda \u0daf\u0dd2\u0db1 100 \u0dc0\u0dd0\u0da9\u0db4\u0dd2\u0dc5\u0dd2\u0dc0\u0dd9\u0dc5\u0dda \u0dc4\u0dbb\u0dd2, \u0db8\u0ddb\u0dad\u0dca\u200d\u0dbb\u0dd3 \u0db4\u0dcf\u0dbd\u0db1\u0dba\u0d9a\u0dca \u0dc0\u0dd0\u0da9\u0db4\u0dd2\u0dc5\u0dd2\u0dc0\u0dd9\u0dc5\u0dda \u0dc4\u0dbb\u0dd2, \u0db4\u0d82\u0da0\u0dc0\u0dd2\u0db0 \u0db4\u0dcf\u0dbd\u0db1\u0dba\u0d9a\u0dca \u0dc0\u0dd0\u0da9\u0db4\u0dd2\u0dc5\u0dd2\u0dc0\u0dd9\u0dc5\u0dda \u0dc4\u0dbb\u0dd2, \u0d85\u0db1\u0dd9\u0d9a\u0dca \u0db4\u0dd0\u0dad\u0dca\u0dad\u0dd9\u0db1\u0dca \u0d86\u0dc0 \u0db8\u0dc4\u0dd2\u0db1\u0dca\u0daf \u0da0\u0dd2\u0db1\u0dca\u0dad\u0db1\u0dba\u0dda \u0dc4\u0dbb\u0dd2 \u0d9a\u0ddc\u0dad\u0dd0\u0db1 \u0daf \u0dad\u0dd2\u0dba\u0dd9\u0db1\u0dca\u0db1\u0dda \u0db4\u0dde\u0daf\u0dca\u0d9c\u0dbd\u0dd2\u0d9a \u0dc0\u0ddb\u0daf\u0dca\u200d\u0dba \u0dc0\u0dd2\u0daf\u0dca\u200d\u0dba\u0dcf\u0dbd \u0d86\u0dbb\u0db8\u0dca\u0db7 \u0d9a\u0dbb\u0db1\u0dc0\u0dcf \u0d9a\u0dd2\u0dba\u0dbd\u0dcf. \u0d92 \u0d91\u0d9a\u0db8 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba\u0d9a\u0dc0\u0dad\u0dca \u0d91\u0dc4\u0dd9\u0db8 \u0db1\u0dd1. \u0d85\u0daf \u0dc0\u0dd9\u0db1\u0d9a\u0ddc\u0da7 \u0dbb\u0da2\u0dba\u0da7\u0dc0\u0dad\u0dca \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba\u0d9a\u0dca \u0db1\u0dd1.\n\u0d92 \u0db1\u0dd2\u0dc3\u0dcf \u0dad\u0db8\u0dba\u0dd2 \u0dc0\u0dad\u0dca\u0db8\u0db1\u0dca \u0d8b\u0dc3\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1 \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0d9a\u0dd2\u0dc0\u0dca\u0dc0\u0dda, \u0db8\u0dd4\u0dbd\u0dd2\u0db1\u0dca\u0db8 \u0dbb\u0da2\u0dba \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0db8\u0dba \u0dad\u0dd3\u0dbb\u0dab\u0dba\u0d9a\u0dca \u0d9c\u0db1\u0dca\u0db1 \u0d95\u0db1 \u0d9a\u0dd2\u0dba\u0dbd\u0dcf. \u0d85\u0db4\u0dd2 \u0d9a\u0dd2\u0dba\u0db1\u0dca\u0db1\u0dda \u0db4\u0dde\u0daf\u0dca\u0d9c\u0dbd\u0dd2\u0d9a \u0daf \u0dbb\u0da2\u0dba\u0dda \u0daf \u0d9a\u0dd2\u0dba\u0db1 \u0d91\u0d9a \u0db1\u0dd9\u0dc0\u0dd9\u0dba\u0dd2 \u0dc0\u0dd0\u0daf\u0d9c\u0dad\u0dca, \u0d9a\u0dd4\u0db8\u0d9a\u0dca \u0dc4\u0ddd \u0d86\u0dbb\u0db8\u0dca\u0db7 \u0d9a\u0dbb\u0db1\u0dc0\u0dcf \u0db1\u0db8\u0dca \u0d92 \u0dc3\u0db3\u0dc4\u0dcf \u0db4\u0dca\u200d\u0dbb\u0db8\u0dd2\u0dad\u0dd2\u0dba\u0d9a\u0dca \u0dad\u0dd2\u0dba\u0dd9\u0db1\u0dca\u0db1 \u0d95\u0db1. \u0dbb\u0da2\u0dba \u0d9a\u0dbb\u0db1\u0dca\u0db1\u0dd9 \u0dc4\u0dbb\u0dd2 \u0daf\u0dda \u0db1\u0db8\u0dca \u0d85\u0db4\u0dd2 \u0d92\u0d9a\u0da7 \u0dc0\u0dd2\u0dbb\u0dd4\u0daf\u0dca\u0db0 \u0dc0\u0dd9\u0db1\u0dca\u0db1\u0dd9 \u0db1\u0dd1.\n\u2022\u0d9a\u0ddc\u0dc4\u0ddc\u0db8 \u0db1\u0db8\u0dd4\u0dad\u0dca, \u0dc3\u0dba\u0dd2\u0da7\u0db8\u0dca \u0dc3\u0dd2\u0dc3\u0dd4\u0db1\u0dca \u0d9a\u0ddc\u0dad\u0dbd\u0dcf\u0dc0\u0dbd \u0d86\u0dbb\u0d9a\u0dca\u0dc2\u0d9a \u0db4\u0dd3\u0da8\u0dba\u0da7 \u0d87\u0dad\u0dd4\u0dc5\u0dad\u0dca \u0d9a\u0dc5\u0dcf. \u0d92 \u0dc3\u0dd2\u0dc3\u0dd4\u0db1\u0dca\u0d9c\u0dda \u0d85\u0db0\u0dca\u200d\u0dba\u0dcf\u0db4\u0db1 \u0dc3\u0dd4\u0daf\u0dd4\u0dc3\u0dd4\u0d9a\u0db8\u0dca \u0d9c\u0dd0\u0db1 \u0dad\u0dbb\u0dca\u0d9a \u0db8\u0dad\u0dd4\u0dc0\u0dd4\u0dab\u0dcf. \u0dc0\u0ddb\u0daf\u0dca\u200d\u0dba \u0dc3\u0d82\u0d9c\u0db8\u0dba \u0db8\u0dda \u0d9a\u0dcf\u0dbb\u0dab\u0dcf\u0dc0\u0dbd\u0da7 \u0d91\u0d9a\u0d9f \u0dc0\u0dd4\u0dab\u0dcf \u0daf?\n\u0d9a\u0ddc\u0dad\u0dbd\u0dcf\u0dc0\u0dbd \u0d86\u0dbb\u0d9a\u0dca\u0dc2\u0d9a \u0db4\u0dd3\u0da8\u0dba\u0da7 \u0daf\u0dcf\u0db1\u0dca\u0db1 \u0d95\u0db1 \u0d9a\u0dd2\u0dba\u0db1 \u0d91\u0d9a \u0d85\u0db4\u0dda \u0dba\u0ddd\u0da2\u0db1\u0dcf\u0dc0\u0d9a\u0dca \u0db1\u0dd9\u0dc0\u0dd9\u0dba\u0dd2. \u0d92\u0d9a \u0dbb\u0da2\u0dba\u0dda \u0dc0\u0ddb\u0daf\u0dca\u200d\u0dba \u0db4\u0dd3\u0da8 \u0daf\u0dd9\u0db8\u0dcf\u0db4\u0dd2\u0dba \u0dc3\u0d82\u0d9c\u0db8\u0dba\u0dda \u0dba\u0ddd\u0da2\u0db1\u0dcf\u0dc0\u0d9a\u0da7 \u0dc3\u0dba\u0dd2\u0da7\u0db8\u0dca \u0dc0\u0ddb\u0daf\u0dca\u200d\u0dba \u0dc1\u0dd2\u0dc2\u0dca\u200d\u0dba \u0daf\u0dd9\u0db8\u0dcf\u0db4\u0dd2\u0dba \u0dc3\u0d82\u0d9c\u0db8\u0dba \u0d91\u0d9a\u0d9f \u0dc0\u0dd4\u0dab\u0dcf. \u0d85\u0db4\u0dd2 \u0daf\u0dd2\u0d9c\u0dd2\u0db1\u0dca \u0daf\u0dd2\u0d9c\u0da7\u0db8 \u0d9a\u0dd2\u0dc0\u0dca\u0dc0\u0dda \u0dc3\u0dba\u0dd2\u0da7\u0db8\u0dca \u0dc0\u0dc4\u0db1\u0dca\u0db1 \u0d9a\u0dd2\u0dba\u0dbd\u0dba\u0dd2. \u0dc3\u0dba\u0dd2\u0da7\u0db8\u0dca \u0dc3\u0dd2\u0dc3\u0dd4\u0db1\u0dca\u0da7 \u0dc0\u0dd2\u0dc3\u0db3\u0dd4\u0db8\u0d9a\u0dca \u0daf\u0dd9\u0db1\u0dca\u0db1 \u0d95\u0db1 \u0d9a\u0dd2\u0dba\u0db1 \u0dad\u0dd0\u0db1\u0da7 \u0dc4\u0dd0\u0db8\u0ddd\u0db8 \u0d86\u0dc0\u0dcf. \u0d91\u0dad\u0dd0\u0db1\u0daf\u0dd3 \u0dc0\u0dd2\u0dc3\u0db3\u0dd4\u0db8\u0dca \u0dba\u0ddd\u0da2\u0db1\u0dcf\u0dc0\u0dbd\u0dd2\u0dba\u0d9a\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0dc0\u0dd4\u0dab\u0dcf. \u0d92 \u0dba\u0ddd\u0da2\u0db1\u0dcf \u0d85\u0dad\u0dbb\u0dd2\u0db1\u0dca \u0dbb\u0da2\u0dba \u0d9a\u0ddc\u0dad\u0dbd\u0dcf\u0dc0\u0dbd \u0dba\u0ddd\u0da2\u0db1\u0dcf\u0dc0\u0da7 \u0d91\u0d9a\u0d9f \u0dc0\u0dd4\u0dab\u0dcf. \u0d85\u0db4\u0dd2 \u0d9a\u0dd2\u0dc0\u0dca\u0dc0\u0dcf \u0dc0\u0ddb\u0daf\u0dca\u200d\u0dba \u0dc3\u0db7\u0dcf\u0dc0\u0dda \u0db1\u0dd2\u0dbb\u0dca\u0daf\u0dda\u0dc1\u0dba\u0da7 \u0d85\u0db1\u0dd4\u0dc0 \u0db8\u0dda \u0dc0\u0dd0\u0da9\u0dda \u0d9a\u0dbb\u0db1\u0dca\u0db1 \u0d9a\u0dd2\u0dba\u0dbd\u0dcf. \u0dc0\u0ddb\u0daf\u0dca\u200d\u0dba \u0dc3\u0db7\u0dcf\u0dc0\u0dda \u0db1\u0dd2\u0dbb\u0dca\u0dab\u0dcf\u0dba\u0d9a\u0da7 \u0d85\u0db1\u0dd4\u0dc0 \u0d8b\u0dc3\u0dc3\u0dca \u0db4\u0dd9\u0dc5 \u0da2\u0dd3\u0dc0 \u0dc0\u0dd2\u0daf\u0dca\u200d\u0dba\u0dcf\u0dc0 \u0dc3\u0dd3 \u0daf\u0dd9\u0d9a\u0dba\u0dd2 \u0d91\u0dc3\u0dca \u0d91\u0d9a\u0dba\u0dd2 \u0d85\u0dc0\u0db8 \u0dc3\u0dd4\u0daf\u0dd4\u0dc3\u0dd4\u0d9a\u0db8 \u0dc0\u0dd4\u0dab\u0dcf.\n\u00a0\u0d9c\u0dd0\u0dc3\u0da7\u0dca \u0d9a\u0dbb\u0db1\u0dca\u0db1 \u0d9a\u0dd2\u0dc0\u0dca\u0dc0\u0dda \u0db6\u0dd3 \u0dad\u0dd4\u0db1\u0d9a\u0dca. \u0d92\u0dad\u0dca \u0dc3\u0dde\u0d9b\u0dca\u200d\u0dba \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0d92\u0d9a \u0dc0\u0dd9\u0db1\u0dc3\u0dca \u0d9a\u0dbb\u0dbd\u0dcf \u0dc3\u0dd3 \u0daf\u0dd9\u0d9a\u0dba\u0dd2 \u0d91\u0dc3\u0dca \u0d91\u0d9a\u0da7 \u0d9c\u0dd0\u0dc3\u0da7\u0dca \u0d9a\u0dc5\u0dcf. \u0d8b\u0dc3\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1 \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dba\u0dcf \u0daf\u0dcf\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dda \u0d91\u0dc3\u0dca \u0dad\u0dd4\u0db1\u0d9a\u0dca. \u0db8\u0dda\u0d9a \u0dad\u0db8\u0dba\u0dd2 \u0daf\u0dd0\u0db1\u0dca \u0dad\u0dd2\u0dba\u0dd9\u0db1 \u0db4\u0dca\u200d\u0dbb\u0dc1\u0dca\u0db1\u0dba. \u0dbb\u0dcf\u0d9c\u0db8 \u0dc0\u0ddb\u0daf\u0dca\u200d\u0dba \u0db4\u0dd3\u0da8\u0dba \u0da2\u0db1\u0dc3\u0dad\u0dd4 \u0d9a\u0dbb\u0daf\u0dca\u0daf\u0dd3 \u0dc1\u0dd2\u0dc2\u0dca\u200d\u0dba\u0dba\u0db1\u0dca\u0da7 \u0daf\u0dd3\u0db4\u0dd4 \u0dc0\u0dd2\u0dc3\u0db3\u0dd4\u0db8 \u0db8\u0ddc\u0d9a\u0d9a\u0dca\u0daf \u0d9a\u0dd2\u0dba\u0dbd\u0dcf \u0db4\u0dd0\u0dc4\u0dd0\u0daf\u0dd2\u0dbd\u0dd2 \u0db1\u0dd1. \u0d92 \u0dc0\u0d9c\u0dda\u0db8 \u0dad\u0db8\u0dba\u0dd2 \u0db8\u0dd9\u0dad\u0db1\u0daf\u0dd3\u0dad\u0dca \u0db8\u0dda \u0dc1\u0dd2\u0dc2\u0dca\u200d\u0dba\u0dba\u0db1\u0dca\u0da7 \u0db4\u0db8\u0dab\u0d9a\u0dca \u0d91\u0dc3\u0dca \u0dad\u0dd4\u0db1 \u0db4\u0dca\u200d\u0dbb\u0db8\u0dcf\u0dab\u0dc0\u0dad\u0dca \u0d9a\u0dd2\u0dba\u0dbd\u0dba\u0dd2 \u0d8b\u0dc3\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1 \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf\u0d9c\u0dda \u0db1\u0dd2\u0dbb\u0dca\u0daf\u0dda\u0dc1\u0dba. \u0d92 \u0d9a\u0dcf\u0dbb\u0dab\u0dba\u0dd9\u0db1\u0dca \u0d94\u0db4\u0dca\u0db4\u0dd4 \u0dc0\u0dd9\u0db1\u0dc0\u0dcf \u0dc3\u0dd3 \u0daf\u0dd9\u0d9a\u0dba\u0dd2 \u0d91\u0dc3\u0dca \u0d91\u0d9a \u0db8\u0dda \u0dc5\u0db8\u0dba\u0dd2\u0db1\u0dca\u0da7 \u0db1\u0dd0\u0dad\u0dd2 \u0db6\u0dc0 \u0dbb\u0da2\u0dba \u0db4\u0dd2\u0dc5\u0dd2\u0d9c\u0db1\u0dca\u0db1\u0dc0\u0dcf \u0d9a\u0dd2\u0dba\u0dbd\u0dcf. \u0daf\u0dd0\u0db1\u0dca \u0dc0\u0ddb\u0daf\u0dca\u200d\u0dba \u0dc3\u0db7\u0dcf\u0dc0 \u0dad\u0db8\u0db1\u0dca\u0d9c\u0dda \u0db8\u0dad\u0dba \u0db8\u0ddc\u0d9a\u0d9a\u0dca\u0daf \u0d9a\u0dd2\u0dba\u0dbd\u0dcf \u0dad\u0dd3\u0dbb\u0dab\u0dba \u0d9a\u0dbb\u0db1\u0dca\u0db1 \u0d95\u0db1.\n\u2022\u0dc3\u0dd2\u0d82\u0d9c\u0db4\u0dca\u0db4\u0dd6\u0dbb\u0dd4 \u0dc0\u0dd9\u0dc5\u0dd9\u0db3 \u0d9c\u0dd2\u0dc0\u0dd2\u0dc3\u0dd4\u0db8\u0da7\u0dad\u0dca \u0d94\u0db6 \u0dc3\u0d82\u0d9c\u0db8\u0dba \u0dc0\u0dd2\u0dbb\u0ddd\u0db0\u0dba \u0db4\u0dc5 \u0d9a\u0dc5\u0dcf. \u0d92\u0d9a\u0dd9\u0db1\u0dca \u0d94\u0db6 \u0dc3\u0d82\u0d9c\u0db8\u0dba\u0dda \u0dc0\u0dd8\u0dad\u0dca\u0dad\u0dd2\u0d9a\u0dba\u0db1\u0dca\u0da7 \u0db6\u0dbd\u0db4\u0dd1\u0db8\u0d9a\u0dca \u0db1\u0dd1 \u0db1\u0dda\u0daf?\n\u0db4\u0dc3\u0dd4\u0d9c\u0dd2\u0dba \u0d9a\u0dcf\u0dbd\u0dda \u0d9c\u0dc4\u0db4\u0dd4 \u0d9c\u0dd2\u0dc0\u0dd2\u0dc3\u0dd4\u0db8\u0dca \u0d91\u0d9a\u0d9a\u0dd2\u0db1\u0dca\u0dc0\u0dad\u0dca \u0dbd\u0dcf\u0db7 \u0dbd\u0db6\u0dbd\u0dcf \u0db1\u0dd1. \u0d85\u0db4\u0dd2\u0da7 \u0dad\u0dd2\u0dba\u0dd9\u0db1 \u0db4\u0dca\u200d\u0dbb\u0dc1\u0dca\u0db1\u0dba, \u0d9c\u0dd2\u0dba \u0d86\u0dab\u0da9\u0dd4\u0dc0 \u0daf? \u0db8\u0dda \u0d86\u0dab\u0dca\u0da9\u0dd4\u0dc0 \u0daf \u0d9a\u0dd2\u0dba\u0db1 \u0d91\u0d9a \u0db1\u0dd9\u0dc0\u0dd9\u0dba\u0dd2. \u0db1\u0db8\u0dd4\u0dad\u0dca, \u0db8\u0dda \u0d86\u0dab\u0dca\u0da9\u0dd4\u0dc0 \u0dad\u0db8\u0dba\u0dd2 \u0dc3\u0dd2\u0d82\u0d9c\u0db4\u0dca\u0db4\u0dd6\u0dbb\u0dd4 \u0d9c\u0dd2\u0dc0\u0dd2\u0dc3\u0dd4\u0db8 \u0dc4\u0dbb\u0dc4\u0dcf \u0dc3\u0dda\u0dc0\u0dcf \u0d85\u0d82\u0dc1\u0dba \u0dc0\u0dd2\u0dc0\u0dd8\u0dad \u0d9a\u0dbb\u0db1\u0dca\u0db1 \u0dc4\u0daf\u0db1\u0dca\u0db1\u0dd9. \u0dc0\u0ddb\u0daf\u0dca\u200d\u0dba \u0dc3\u0dda\u0dc0\u0dcf\u0dc0 \u0d92 \u0dad\u0dd4\u0dc5 \u0db1\u0dd0\u0dad\u0dd2 \u0dc0\u0dd4\u0dab\u0dcf\u0da7, \u0d85\u0dba\u0dd2 \u0da7\u0dd3 \u0dc3\u0dda\u0dc0\u0dcf\u0dc0 \u0dad\u0dd2\u0dba\u0dd9\u0db1\u0dc0\u0dcf. \u0d85\u0dba\u0dd2 \u0da7\u0dd3 \u0dc3\u0dda\u0dc0\u0dcf\u0dc0 \u0dc4\u0dbb\u0dc4\u0dcf \u0d95\u0db1\u0dd1\u0db8 \u0d85\u0d82\u0dc1\u0dba\u0d9a\u0dca \u0d9c\u0dd2\u0dbd\u0d9c\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0db8\u0dda \u0dbb\u0da7\u0da7 \u0d91\u0dc4\u0dd9\u0db8 \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba\u0d9a\u0dca \u0dad\u0dd2\u0dba\u0dd9\u0db1\u0dc0\u0daf \u0d9a\u0dd2\u0dba\u0dbd\u0dcf \u0dc3\u0d9b\u0dca\u200d\u0dba\u0dad\u0dcf \u0d85\u0db0\u0dca\u200d\u0dba\u0dba\u0db1\u0dba\u0d9a\u0dca \u0d9a\u0dc5\u0dcf \u0daf? \u0db1\u0dd1. \u0d91\u0dc4\u0dd9\u0db8 \u0d9a\u0dbb\u0db1\u0dca\u0db1\u0dda \u0d9a\u0ddc\u0dc4\u0dd9\u0db1\u0dca \u0dc4\u0dbb\u0dd2 \u0d86\u0dba\u0ddd\u0da2\u0db1 \u0d9c\u0dd9\u0db1\u0dca\u0db1 \u0d9c\u0db1\u0dca\u0db1\u0daf \u0d9a\u0dd2\u0dba\u0db1 \u0db4\u0dca\u200d\u0dbb\u0dc1\u0dca\u0db1\u0dba \u0d85\u0db4\u0da7 \u0db8\u0dad\u0dd4 \u0dc0\u0dd4\u0dab\u0dcf. \u0d94\u0dba \u0d9c\u0dd2\u0dc0\u0dd2\u0dc3\u0dd4\u0db8\u0dca \u0d9c\u0dc4\u0db1 \u0d91\u0d9a \u0d87\u0dad\u0dd4\u0dbd\u0dda \u0dc3\u0daf\u0dca\u0db7\u0dcf\u0dc0\u0dba\u0dd9\u0db1\u0dca \u0d89\u0db1\u0dca\u0db1 \u0db4\u0dd2\u0dbb\u0dd2\u0dc3\u0d9a\u0dd4\u0dad\u0dca \u0d89\u0db1\u0dca\u0db1\u0dc0\u0dcf. \u0d92 \u0d85\u0dad\u0dbb \u0dad\u0db8\u0db1\u0dca\u0d9c\u0dda \u0dc0\u0dcf\u0dc3\u0dd2\u0dba\u0da7 \u0d9c\u0dd2\u0dc0\u0dd2\u0dc3\u0dd4\u0db8\u0dca \u0d9c\u0dc4\u0db1\u0dca\u0db1 \u0d8b\u0dad\u0dca\u0dc3\u0dcf\u0dc4 \u0d9a\u0dbb\u0db1 \u0d85\u0dba\u0dad\u0dca \u0d89\u0db1\u0dca\u0db1\u0dc0\u0dcf. \u0d85\u0db4\u0dd2 \u0d9a\u0dd2\u0dba\u0db1\u0dca\u0db1\u0dda \u0dc4\u0ddc\u0dbb\u0dd4\u0db1\u0dca\u0da7 \u0dc0\u0dd0\u0da7 \u0db6\u0db3\u0dd2\u0db1\u0dca\u0db1 \u0d9a\u0dd2\u0dba\u0dbd\u0dba\u0dd2.\n\u0d91\u0dc4\u0dd9\u0db8 \u0d9a\u0dbb\u0db1\u0dca\u0db1 \u0db1\u0db8\u0dca \u0dc0\u0dd9\u0dc5\u0db3 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0d85\u0dad\u0dca\u0dc3\u0db1\u0dca \u0d9a\u0dbb\u0db1\u0dca\u0db1 \u0d9a\u0dbd\u0dd2\u0db1\u0dca \u0d9c\u0dd2\u0dc0\u0dd2\u0dc3\u0dd4\u0db8 \u0d9a\u0dd9\u0da7\u0dd4\u0db8\u0dca\u0db4\u0dad\u0dca \u0d9a\u0dbb\u0db1\u0dca\u0db1 \u0d95\u0db1. \u0d91\u0dc4\u0dd9\u0db8 \u0d9a\u0dc5\u0dcf \u0db1\u0db8\u0dca \u0d9a\u0dc0\u0dd4\u0dbb\u0dd4 \u0dc4\u0dbb\u0dd2 \u0dc0\u0dbb\u0daf\u0d9a\u0dca \u0d9a\u0dbb\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0db1\u0db8\u0dca \u0db6\u0dbd\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0d91\u0dc4\u0dd9\u0db8 \u0db1\u0dd0\u0dad\u0dd2\u0dc0 \u0dc0\u0dbb\u0daf\u0d9a\u0dca \u0dc0\u0dd4\u0dab\u0ddc\u0dad\u0dca \u0d9a\u0ddc\u0dc4\u0ddc\u0db8 \u0daf \u0db6\u0dbd\u0db1\u0dca\u0db1\u0dd9. \u0db4\u0dd2\u0da7\u0dd4 1200\u0d9a \u0d9c\u0dd2\u0dc0\u0dd2\u0dc3\u0dd4\u0db8\u0d9a\u0dca \u0dad\u0db8\u0dba\u0dd2 \u0dc3\u0dd2\u0d82\u0d9c\u0db4\u0dca\u0db4\u0dd6\u0dbb\u0dd4 \u0d9c\u0dd2\u0dc0\u0dd2\u0dc3\u0dd4\u0db8. \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4\u0dc0\u0dda \u0d89\u0db1\u0dca\u0db1 \u0db4\u0dc3\u0dca \u0daf\u0dd9\u0db1\u0dd9\u0d9a\u0dca\u0dc0\u0dad\u0dca \u0db8\u0dda\u0d9a \u0d9a\u0dd2\u0dba\u0dc0\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0daf \u0daf\u0db1\u0dca\u0db1\u0dd9 \u0db1\u0dd1. \u0d85\u0db4\u0dd2 \u0d9a\u0dd2\u0dba\u0db1\u0dca\u0db1\u0dda, \u0da2\u0dcf\u0dad\u0dd2\u0d9a \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba\u0d9a\u0dca \u0dc4\u0daf\u0dbd\u0dcf \u0d8a\u0da7 \u0d85\u0db1\u0dd4\u0d9a\u0dd6\u0dbd\u0dc0 \u0db8\u0dda\u0d9a \u0d85\u0dad\u0dca\u0dc3\u0db1\u0dca \u0d9a\u0dbb\u0db1\u0dca\u0db1 \u0d9a\u0dd2\u0dba\u0dbd\u0dba\u0dd2. \u0db8\u0dc4\u0dd2\u0db1\u0dca\u0daf \u0dbb\u0dcf\u0da2\u0db4\u0d9a\u0dca\u0dc2 \u0db8\u0dc4\u0dad\u0dca\u0dad\u0dba\u0dcf \u0dc3\u0dd3\u0db4\u0dcf \u0d9c\u0dd2\u0dc0\u0dd2\u0dc3\u0dd4\u0db8 \u0d9c\u0dd9\u0db1\u0dcf\u0dc0\u0dcf. \u0d85\u0db4\u0dd2 \u0d91\u0dad\u0dd0\u0db1\u0daf\u0dd3\u0dad\u0dca \u0db8\u0dda \u0dc0\u0d9c\u0dda\u0db8 \u0d9a\u0dbb\u0dd4\u0dab\u0dd4 \u0d9a\u0dd2\u0dc0\u0dca\u0dc0\u0dcf. \u0d85\u0db4\u0dd2\u0da7 \u0dad\u0dd2\u0dba\u0dd9\u0db1 \u0db4\u0dca\u200d\u0dbb\u0dc1\u0dca\u0db1\u0dba \u0dbb\u0da7\u0da7 \u0db8\u0ddc\u0d9a\u0daf \u0dc0\u0dd9\u0db1\u0dca\u0db1 \u0d9a\u0dd2\u0dba\u0db1 \u0d91\u0d9a\u0dba\u0dd2. \u0dbb\u0da7\u0da7 \u0dc0\u0dd9\u0db1 \u0daf\u0dda \u0d85\u0db4\u0dd2\u0da7\u0dad\u0dca \u0db6\u0dbd\u0db4\u0dcf\u0db1\u0dc0\u0dcf. \u0da2\u0dcf\u0dad\u0dd2\u0d9a \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba\u0d9a\u0da7 \u0d85\u0db1\u0dd4\u0dc0 \u0db8\u0dda \u0d9c\u0dd2\u0dc0\u0dd2\u0dc3\u0dd4\u0db8\u0dca \u0d87\u0dad\u0dd2\u0d9a\u0dbb\u0d9c\u0db1\u0dca\u0db1 \u0d9a\u0dd2\u0dba\u0dbd\u0dcf \u0d85\u0db4\u0dd2 \u0d9a\u0dd2\u0dba\u0db1\u0dca\u0db1\u0dd9 \u0d92 \u0db1\u0dd2\u0dc3\u0dba\u0dd2. \u0d9a\u0dc0\u0dd4\u0dbb\u0dd4\u0dad\u0dca \u0db8\u0dda \u0db4\u0dca\u200d\u0dbb\u0dc1\u0dca\u0db1 \u0d9a\u0dad\u0dcf \u0d9a\u0dbb\u0db1\u0dca\u0db1\u0dda \u0db1\u0dd0\u0dad\u0dca\u0db1\u0db8\u0dca \u0d85\u0db4\u0dd2 \u0d9a\u0dad\u0dcf \u0d9a\u0dbb\u0db1\u0dc0\u0dcf. \u0d94\u0db6 \u0db8\u0dcf\u0db0\u0dca\u200d\u0dba\u0dc0\u0dda\u0daf\u0dd2\u0dba\u0dd9\u0d9a\u0dca \u0dc0\u0dd9\u0db1\u0dca\u0db1 \u0d9a\u0dbd\u0dd2\u0db1\u0dca, \u0db8\u0db8 \u0dc0\u0ddb\u0daf\u0dca\u200d\u0dba\u0dc0\u0dbb\u0dba\u0dd9\u0d9a\u0dca \u0dc0\u0dd9\u0db1\u0dca\u0db1 \u0d9a\u0dbd\u0dd2\u0db1\u0dca \u0d85\u0db4\u0dd2 \u0daf\u0dd9\u0db1\u0dca\u0db1\u0db8 \u0db8\u0dda \u0dbb\u0da7\u0dda \u0db4\u0dd4\u0dbb\u0dc0\u0dd0\u0dc3\u0dd2\u0dba\u0ddd.\n\u2022\u0db8\u0dda \u0dbb\u0da7\u0dda \u0da2\u0db1\u0dad\u0dcf\u0dc0\u0d9c\u0dd9 \u0db6\u0daf\u0dd4 \u0db8\u0dd4\u0daf\u0dbd\u0dd2\u0db1\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0dbd\u0db6\u0dcf\u0d9c\u0dd9\u0db1, \u0db6\u0daf\u0dd4 \u0d85\u0dba \u0d9a\u0dbb\u0db1\u0dc0\u0da7 \u0dc0\u0dd2\u0dbb\u0dd4\u0daf\u0dca\u0db0 \u0dc0\u0dd9\u0db1\u0dca\u0db1\u0dd9 \u0d87\u0dba\u0dd2?\n\u0daf\u0dd0\u0db1\u0dca \u0dc4\u0dd0\u0db8\u0ddd\u0db8 \u0d9a\u0dd2\u0dba\u0db1\u0dc0\u0dcf \u0d85\u0db4\u0dd2 \u0db1\u0dd2\u0daf\u0dc4\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba\u0dd9\u0db1\u0dca \u0d86\u0db4\u0dd4 \u0d85\u0dba \u0d9a\u0dd2\u0dba\u0dbd\u0dcf. \u0d94\u0dc0\u0dca \u0d94\u0dba\u0dad\u0dca \u0db8\u0db8\u0dad\u0dca \u0db1\u0dd2\u0daf\u0dc4\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba\u0dd9\u0db1\u0dca \u0d89\u0d9c\u0dd9\u0db1 \u0d9c\u0dad\u0dca\u0dad\u0dd4 \u0dc4\u0dd2\u0db1\u0dca\u0daf \u0dad\u0db8\u0dba\u0dd2 \u0db8\u0dda \u0dbb\u0da7\u0dda \u0dad\u0dc0\u0db8\u0dad\u0dca \u0d89\u0db1\u0dca\u0db1\u0dd9. \u0dc4\u0dd0\u0db6\u0dd0\u0dba\u0dd2 \u0d85\u0db1\u0dd9\u0dad\u0dca \u0d85\u0dba \u0d9a\u0ddd. \u0db4\u0dd4\u0dc5\u0dd4\u0dc0\u0db1\u0dca \u0db1\u0db8\u0dca \u0db8\u0da7 \u0dc4\u0ddc\u0dba\u0dbd\u0dcf \u0daf\u0dd9\u0db1\u0dca\u0db1 \u0da0\u0dcf\u0dbb\u0dca\u0da7\u0da9\u0dca \u0d91\u0d9a\u0dc0\u0dd4\u0db1\u0dca\u0da7\u0db1\u0dca\u0da7\u0dca\u0dbd\u0dcf 10 \u0daf\u0dd9\u0db1\u0dd9\u0d9a\u0dca. \u0d91\u0dc4\u0dd9\u0db8 \u0d85\u0dba \u0d89\u0db1\u0dca\u0db1\u0dc0 \u0daf? \u0db1\u0dd1. \u0d92 \u0d85\u0dba \u0dbd\u0d82\u0d9a\u0dcf\u0dc0\u0dda \u0d89\u0db1\u0dca\u0db1\u0dd9 \u0db1\u0dd1. \u0dbd\u0d9a\u0dca\u0dc2 20, 30 \u0db4\u0da9\u0dd2\u0dc0\u0dbd\u0da7 \u0db4\u0dd2\u0da7\u0dbb\u0da7\u0dc0\u0dbd\u0da7 \u0d9c\u0dd2\u0dc4\u0dd2\u0dbd\u0dca\u0dbd\u0dcf. \u0d91\u0dad\u0d9a\u0ddc\u0da7 \u0db8\u0dd9\u0dc4\u0dd9 \u0d89\u0db1\u0dca\u0db1\u0dd9 \u0d9a\u0dc0\u0dd4\u0daf? \u0d9a\u0dd0\u0db8\u0dd0\u0dad\u0dca\u0dad\u0dd9\u0db1\u0dca \u0dc4\u0ddd \u0d85\u0d9a\u0db8\u0dd0\u0dad\u0dca\u0dad\u0dd9\u0db1\u0dca \u0d85\u0db4\u0dda \u0dc0\u0dd2\u0dc1\u0dda\u0dc2\u0da5\u0dc0\u0dbb\u0dd4 \u0da7\u0dd2\u0d9a\u0dba\u0dd2, \u0d85\u0db4\u0dd2\u0dba\u0dd2, \u0d94\u0dba\u0d9c\u0ddc\u0dbd\u0dca\u0dbd\u0ddc\u0dba\u0dd2, \u0d89\u0d82\u0da2\u0dd2\u0db1\u0dd2\u0dba\u0dbb\u0dca\u0dc3\u0dca\u0dbd\u0dcf \u0da7\u0dd2\u0d9a\u0dba\u0dd2 \u0dc0\u0dd2\u0dad\u0dbb\u0dba\u0dd2. \u0db8\u0db8 \u0d85\u0dc4\u0db1\u0dca\u0db1\u0dda, \u0db8\u0dda \u0d89\u0db1\u0dca\u0db1 \u0da7\u0dd2\u0d9a\u0dad\u0dca \u0dbb\u0da7\u0dd9\u0db1\u0dca \u0db4\u0db1\u0dca\u0db1 \u0d9c\u0db1\u0dca\u0db1 \u0daf \u0d95\u0db1\u0dda. \u0d92 \u0dc4\u0dd2\u0db1\u0dca\u0daf\u0dcf \u0dad\u0db8\u0dba\u0dd2 \u0d85\u0db4\u0dd2 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0d89\u0dbd\u0dca\u0dbd\u0db1\u0dca\u0db1\u0dda. \u0db8\u0dda \u0d86\u0dab\u0dca\u0da9\u0dd4\u0dc0 \u0d86\u0dc0\u0dda \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dc4\u0daf\u0db1\u0dca\u0db1. \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0d9a\u0dd2\u0dba\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dc4\u0daf\u0db1\u0dc0\u0dcf \u0d9a\u0dd2\u0dba\u0dbd\u0dcf. \u0d85\u0db4\u0dd2 \u0db6\u0daf\u0dd4 \u0db8\u0dd4\u0daf\u0dbd\u0dca\u0dc0\u0dbd\u0dd2\u0db1\u0dca \u0d89\u0d9c\u0dd9\u0db1 \u0d9c\u0dd9\u0db1 \u0da2\u0db1\u0dad\u0dcf\u0dc0\u0da7 \u0dc3\u0dda\u0dc0\u0dba\u0d9a\u0dca \u0d9a\u0dbb\u0db1\u0dc0\u0dcf. \u0d85\u0db4\u0dd2 \u0dc0\u0dd2\u0dad\u0dbb\u0d9a\u0dca \u0db1\u0dd9\u0dc0\u0dd9\u0dba\u0dd2 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dda \u0d89\u0db1\u0dca\u0db1 \u0d9c\u0dd4\u0dbb\u0dd4\u0dc0\u0dbb\u0dd4\u0dad\u0dca \u0db6\u0daf\u0dd4 \u0db8\u0dd4\u0daf\u0dbd\u0dca\u0dc0\u0dbd\u0dd2\u0db1\u0dca \u0d89\u0d9c\u0dd9\u0db1 \u0d9c\u0dd9\u0db1 \u0d8a\u0da7 \u0dc3\u0dcf\u0db0\u0dcf\u0dbb\u0dab\u0dba \u0d89\u0da7\u0dd4 \u0d9a\u0dbb\u0db1\u0dc0\u0dcf. \u0db6\u0daf\u0dd4 \u0db8\u0dd4\u0daf\u0dbd\u0dca\u0dc0\u0dbd\u0dd2\u0db1\u0dca \u0d89\u0d9c\u0dd9\u0db1 \u0d9c\u0db1\u0dca\u0db1 \u0db6\u0dd0\u0dbb\u0dd2 \u0dc0\u0dd4\u0dab \u0d9a\u0dab\u0dca\u0da9\u0dcf\u0dba\u0db8\u0d9a\u0dca \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4\u0dc0\u0dda, \u0d9a\u0dab\u0dca\u0da9\u0dcf\u0dba\u0db8\u0d9a\u0dca \u0db6\u0db1\u0dca\u0db0\u0db1\u0dcf\u0d9c\u0dcf\u0dbb\u0dba\u0dda. \u0d92 \u0d85\u0dba \u0dbb\u0da7\u0da7 \u0d9a\u0dbb\u0db4\u0dd4 \u0dc0\u0dd0\u0da9\u0dda \u0db8\u0ddc\u0d9a\u0d9a\u0dca \u0daf?. \u0dbd\u0ddd\u0d9a \u0dc3\u0dde\u0d9b\u0dca\u200d\u0dba \u0dc3\u0d82\u0dc0\u0dd2\u0db0\u0dcf\u0db1\u0dba \u0d89\u0dc3\u0dca\u0dc3\u0dbb\u0dc4\u0dcf\u0da7 \u0d9c\u0dd2\u0dc4\u0dd2\u0db1\u0dca \u0d87\u0db8\u0dd0\u0dad\u0dd2\u0dc0\u0dbb\u0dd4 \u0db4\u0daf\u0d9a\u0dca\u0d9a\u0db8\u0dca \u0d85\u0dbb\u0db1\u0dca \u0d91\u0db1\u0dca\u0db1\u0dd9 \u0db8\u0dda \u0dbb\u0da7\u0dda \u0dc3\u0dde\u0d9b\u0dca\u200d\u0dba \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0dda \u0d89\u0db1\u0dca\u0db1 \u0dc4\u0dd0\u0db8\u0ddd\u0db8 \u0d9a\u0dbb\u0db4\u0dd4 \u0dc3\u0dda\u0dc0\u0dba \u0db1\u0dd2\u0dc3\u0dba\u0dd2. \u0d85\u0daf \u0dc0\u0dd9\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dd9 \u0d9c\u0dd9\u0dba\u0d9a\u0dca \u0dc4\u0daf\u0dbd\u0dcf \u0db4\u0daf\u0dd2\u0d82\u0da0\u0dd2\u0dad\u0dca \u0dc0\u0dd9\u0dbd\u0dcf \u0db8\u0dda\u0dc3\u0db1\u0dca \u0db6\u0dcf\u0dc3\u0dca\u0da7 \u0dad\u0d9a\u0dad\u0dd3\u0dbb\u0dd4\u0dc0\u0dd9\u0d9a\u0dca \u0d9a\u0dd2\u0dba\u0dbd\u0dcf \u0db6\u0dd0\u0dab \u0dc0\u0db3\u0dd2\u0db1\u0dc0\u0dcf. \u0d91\u0dc4\u0dd9\u0db8 \u0dbb\u0da7\u0d9a\u0da7 \u0dc4\u0dbb\u0dd2 \u0dba\u0dba\u0dd2 \u0daf?\n\u2022\u0dbb\u0ddd\u0d9c\u0dd3 \u0da2\u0db1\u0dad\u0dcf\u0dc0 \u0db6\u0dd2\u0dbd\u0dca\u0dbd\u0da7 \u0dad\u0db6\u0db8\u0dd2\u0db1\u0dca, \u0dad\u0db8 \u0dc3\u0dd4\u0d9b\u0dc0\u0dd2\u0dc4\u0dbb\u0dab\u0dba \u0dc3\u0db3\u0dc4\u0dcf \u0d89\u0dbd\u0dca\u0dbd\u0dd3\u0db8\u0dca \u0d9a\u0dbb\u0db1 \u0db6\u0dc0\u0da7 \u0dc3\u0db8\u0dc3\u0dca\u0dad \u0dc0\u0ddb\u0daf\u0dca\u200d\u0dba \u0dc0\u0dd8\u0dad\u0dca\u0dad\u0dd2\u0d9a\u0dba\u0db1\u0dca\u0da7\u0db8 \u0da0\u0ddd\u0daf\u0db1\u0dcf \u0d91\u0dbd\u0dca\u0dbd\u0dc0\u0dd9\u0db1\u0dc0\u0dcf. \u0d92 \u0d9c\u0dd0\u0db1 \u0db8\u0ddc\u0d9a\u0daf \u0d9a\u0dd2\u0dba\u0db1\u0dca\u0db1\u0dd9?\n\u0db8\u0dda \u0dbb\u0da7\u0dd9\u0db1\u0dca \u0dba\u0db1\u0dca\u0db1 \u0dc4\u0ddc\u0db3\u0da7\u0db8 \u0d85\u0dc0\u0dc3\u0dca\u0dae\u0dcf\u0dc0 \u0d85\u0db4\u0dd2\u0da7 \u0dad\u0dd2\u0dba\u0dd9\u0db1\u0dc0\u0dcf. \u0d91\u0dc4\u0dd9\u0db8\u0dad\u0dca \u0db1\u0dd0\u0dad\u0dca\u0db1\u0db8\u0dca \u0db4\u0dd4\u0daf\u0dca\u0d9c\u0dbd\u0dd2\u0d9a \u0d85\u0d82\u0dc1\u0dba\u0da7 \u0d9c\u0dd2\u0dba\u0dcf \u0db1\u0db8\u0dca \u0db8\u0dd3\u0da7 \u0dc0\u0da9\u0dcf \u0dc3\u0dbd\u0dca\u0dbd\u0dd2 \u0dc4\u0ddc\u0dba\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0db8\u0d9c\u0dda \u0db8\u0dd6\u0dbd\u0dd2\u0d9a \u0dc0\u0dd0\u0da7\u0dd4\u0db4 \u0dbb\u0dd4. 38,000\u0dba\u0dd2. \u0d94\u0dba\u0dcf \u0dc4\u0ddc\u0db3\u0da7 \u0dc4\u0ddc\u0dba\u0dbd\u0dcf \u0db6\u0dbd\u0db1\u0dca\u0db1 \u0db4\u0dd4\u0daf\u0dca\u0d9c\u0dbd\u0dd2\u0d9a \u0d85\u0d82\u0dc1\u0dba\u0dda \u0db8\u0dd6\u0dbd\u0dd2\u0d9a \u0dc0\u0dd0\u0da7\u0dd4\u0db4 \u0db8\u0dda \u0d9c\u0dcf\u0db1\u0da7 \u0dad\u0dd2\u0dba\u0dd9\u0db1 \u0dc0\u0ddb\u0daf\u0dca\u200d\u0dba\u0dc0\u0dbb\u0dd4 \u0d9a\u0ddc\u0dc4\u0dd9\u0daf \u0d89\u0db1\u0dca\u0db1\u0dd9 \u0d9a\u0dd2\u0dba\u0dbd\u0dcf. \u0d91\u0dc4\u0dd9\u0db8 \u0d9c\u0db1\u0dca\u0db1 \u0dc0\u0dd0\u0da7\u0dd4\u0db4 \u0d85\u0db0\u0dd2\u0dc3\u0dd4\u0d9b\u0ddd\u0db4\u0db7\u0ddd\u0d9c\u0dd3 \u0dc0\u0dd0\u0da7\u0dd4\u0db4\u0d9a\u0dca \u0d9a\u0dd2\u0dba\u0dbd\u0daf \u0dc4\u0dd2\u0dad\u0db1\u0dca\u0db1\u0dd9.\n\u2022\u0db4\u0dd4\u0daf\u0dca\u0d9c\u0dbd\u0dd2\u0d9a \u0dbb\u0ddd\u0dc4\u0dbd\u0dca\u0dc0\u0dbd \u0dc3\u0dda\u0dc0\u0dba\u0da7 \u0d85\u0dc0\u0dc3\u0dca\u0dae\u0dcf\u0dc0 \u0daf\u0dd3\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dd9 \u0d92 \u0db1\u0dd2\u0dc3\u0dcf \u0db1\u0dda\u0daf?\n\u0db4\u0dd4\u0daf\u0dca\u0d9c\u0dbd\u0dd2\u0d9a \u0dc3\u0dda\u0dc0\u0dcf\u0dc0\u0dda \u0dba\u0dd9\u0daf\u0dd9\u0db1\u0dca\u0db1\u0dd9 \u0d9a\u0dd3\u0dba\u0dd9\u0db1\u0dca \u0d9a\u0dd3 \u0daf\u0dd9\u0db1\u0dcf \u0daf? \u0db4\u0dbb\u0dca\u0dba\u0dda\u0dc2\u0dab\u0dba\u0d9a\u0dca \u0d9a\u0dbb\u0dbd\u0dcf \u0db6\u0dbd\u0db1\u0dca\u0db1, 60%\u0d9a\u0dca\u0dc0\u0dad\u0dca \u0db4\u0dd4\u0daf\u0dca\u0d9c\u0dbd\u0dd2\u0d9a \u0dc3\u0dda\u0dc0\u0dcf\u0dc0\u0dda \u0dba\u0dd9\u0daf\u0dd9\u0db1\u0dca\u0db1\u0dd9 \u0db1\u0dd1. \u0dc0\u0dd2\u0dc1\u0dda\u0dc2\u0dba\u0dd9\u0db1\u0dca \u0dc0\u0ddb\u0daf\u0dca\u200d\u0dba\u0dc0\u0dbb\u0dd2\u0db1\u0dca \u0d92 \u0dc3\u0dda\u0dc0\u0dba\u0dda \u0dba\u0dd9\u0daf\u0dd9\u0db1\u0dc0\u0dcf \u0db6\u0ddc\u0dc4\u0ddc\u0db8 \u0d85\u0da9\u0dd4\u0dba\u0dd2. \u0d94\u0dba \u0d9a\u0dad\u0dcf \u0d9a\u0dbb\u0db1\u0dca\u0db1\u0dda \u0db8\u0dda \u0db4\u0dda\u0db1 \u0da7\u0dd2\u0d9a \u0dc0\u0dd2\u0dad\u0dbb\u0dba\u0dd2. \u0db8\u0dda \u0d9c\u0dd0\u0db1 \u0dc3\u0db8\u0dd3\u0d9a\u0dca\u0dc2\u0dab\u0dba\u0d9a\u0dca \u0d9a\u0dbb\u0dbd\u0dcf \u0dc4\u0ddc\u0dba\u0dbd\u0dcf \u0db6\u0dbd\u0dbd\u0dcf \u0d9a\u0dc0\u0dd4\u0dbb\u0dd4\u0dad\u0dca \u0d85\u0dc4\u0db1\u0dca\u0db1\u0dd9 \u0db1\u0dd1. \u0d91\u0dc4\u0dd9\u0db8 \u0d85\u0dc4\u0db1\u0dca\u0db1 \u0d9a\u0dcf\u0da7\u0dc0\u0dad\u0dca \u0db6\u0dd1. \u0d92 \u0dad\u0dbb\u0db8\u0dca \u0dc3\u0dd4\u0dc5\u0dd4\u0dad\u0dbb\u0dba\u0d9a\u0dca \u0dad\u0db8\u0dba\u0dd2 \u0db4\u0dd4\u0daf\u0dca\u0d9c\u0dbd\u0dd2\u0d9a \u0dc3\u0dda\u0dc0\u0dcf\u0dc0\u0dd9 \u0d89\u0db1\u0dca\u0db1\u0dd9. \u0d85\u0db4\u0dd2\u0da7 \u0db4\u0dd4\u0daf\u0dca\u0d9c\u0dbd\u0dd2\u0d9a \u0dc3\u0dda\u0dc0\u0dcf \u0db1\u0dad\u0dbb \u0d9a\u0dbb\u0db1\u0dca\u0db1 \u0d9a\u0dd2\u0dba\u0db1\u0dc0\u0dcf \u0db1\u0db8\u0dca \u0db1\u0dad\u0dbb \u0d9a\u0dbb\u0db1\u0dca\u0db1\u0db8\u0dca, \u0dc4\u0dd0\u0db6\u0dd0\u0dba\u0dd2 70%\u0d9a\u0dca \u0dc0\u0dd2\u0dad\u0dbb \u0db4\u0dd4\u0daf\u0dca\u0d9c\u0dbd\u0dd2\u0d9a \u0d85\u0d82\u0dc1\u0dba\u0dd9\u0db1\u0dca \u0db6\u0dcf\u0dc4\u0dd2\u0dbb \u0dc3\u0dda\u0dc0\u0dcf \u0dc3\u0db4\u0dba\u0db1 \u0db4\u0dca\u200d\u0dbb\u0db8\u0dcf\u0dab\u0dba\u0da7 \u0dc3\u0dda\u0dc0\u0dcf \u0dc3\u0db4\u0dba\u0db1\u0dca\u0db1 \u0dbb\u0da2\u0dba\u0da7 \u0db4\u0dd4\u0dc5\u0dd4\u0dc0\u0db1\u0dca \u0daf?. \u0db8\u0dda 70% \u0d86\u0dab\u0dca\u0da9\u0dd4\u0dc0\u0dda \u0dbb\u0ddd\u0dc4\u0dbd\u0da7 \u0d85\u0dbb\u0d9c\u0dd9\u0db1 \u0d85\u0db4\u0dd2\u0da7 \u0dc4\u0dbb\u0dd2 \u0dc0\u0dd0\u0da7\u0dd4\u0db4 \u0daf\u0dd9\u0db1\u0dca\u0db1. \u0d91\u0dc4\u0dd9\u0db8 \u0dc0\u0dd4\u0dab\u0ddc\u0dad\u0dca \u0d85\u0db4\u0dd2 \u0db4\u0dd4\u0daf\u0dca\u0d9c\u0dbd\u0dd2\u0d9a \u0dc3\u0dda\u0dc0\u0dcf \u0dc3\u0dd0\u0db4\u0dba\u0dd3\u0db8 \u0d85\u0dad\u0dcf\u0dbb\u0dd2\u0db1\u0dc0\u0dcf. \u0dc4\u0dd0\u0db6\u0dd0\u0dba\u0dd2 \u0d89\u0db1\u0dca\u0daf\u0dd2\u0dba\u0dcf\u0dc0\u0dda \u0dc0\u0d9c\u0dda \u0db4\u0dcf\u0dbb\u0dda \u0db8\u0dd2\u0db1\u0dd2\u0dc3\u0dca\u0dc3\u0dd4 \u0db8\u0dd0\u0dbb\u0dd9\u0db1\u0dca\u0db1 \u0db6\u0dd1. \u0d85\u0db4\u0dd2 \u0dc4\u0dad\u0dbb \u0dc0\u0dd9\u0db1\u0d9a\u0dbd\u0dca \u0dbb\u0ddd\u0dc4\u0dbd\u0dda \u0d89\u0daf\u0dbd\u0dcf \u0dbb\u0dd1 \u0d85\u0da7 \u0dc0\u0dd9\u0db1\u0d9a\u0dbd\u0dca \u0db4\u0dd4\u0daf\u0dca\u0d9c\u0dbd\u0dd2\u0d9a \u0dbb\u0ddd\u0dc4\u0dbd\u0dda \u0d9a\u0dd0\u0db8\u0dd0\u0dad\u0dca\u0dad\u0dd9\u0db1\u0dca \u0db1\u0dd9\u0dc0\u0dd9\u0dba\u0dd2 \u0d89\u0db1\u0dca\u0db1\u0dd9. \u0daf\u0dbb\u0dd4\u0dc0\u0ddc\u0dad\u0dca \u0d91\u0d9a\u0dca\u0d9a \u0db4\u0dc0\u0dd4\u0dbd\u0dda \u0d85\u0dba\u0dad\u0dca \u0d91\u0d9a\u0dca\u0d9a \u0d89\u0db1\u0dca\u0db1 \u0dad\u0dd2\u0dba\u0dd9\u0db1 \u0d9a\u0dcf\u0dbd\u0dba \u0dad\u0db8\u0dba\u0dd2 \u0d85\u0db4\u0dd2 \u0db8\u0dda \u0d9a\u0dd0\u0db4 \u0d9a\u0dbb\u0db1\u0dca\u0db1\u0dd9.\n\u2022\u0db4\u0dc3\u0dd4\u0d9c\u0dd2\u0dba \u0d9a\u0dcf\u0dbd\u0dda \u0d86\u0dbb\u0db8\u0dca\u0db7 \u0d9a\u0dc5 \u0d9c\u0dd2\u0dbd\u0db1\u0dca \u0dbb\u0dae \u0dc3\u0dda\u0dc0\u0dcf\u0dc0\u0da7\u0dad\u0dca \u0d94\u0db6 \u0dc3\u0d82\u0d9c\u0db8\u0dba \u0dc0\u0dd2\u0dbb\u0ddd\u0db0\u0dad\u0dcf \u0daf\u0dd0\u0d9a\u0dca\u0dc0\u0dd4\u0dc0\u0dcf. \u0d92\u0dad\u0dca \u0d85\u0daf \u0d92\u0d9a \u0dc3\u0dcf\u0dbb\u0dca\u0dae\u0d9a \u0dc0\u0dd9\u0dbd\u0dcf \u0dad\u0dd2\u0dba\u0dd9\u0db1\u0dc0\u0dcf \u0db1\u0dda\u0daf?\n\u0d85\u0db4\u0dd2 \u0dc0\u0dd2\u0dbb\u0dd4\u0daf\u0dca\u0db0 \u0dc0\u0dd4\u0dab\u0dda \u0d87\u0dba\u0dd2 \u0d9a\u0dd2\u0dba\u0dbd\u0dcf \u0d9c\u0ddc\u0da9\u0d9a\u0dca \u0d85\u0dba \u0daf\u0db1\u0dca\u0db1\u0dd9 \u0db1\u0dd1. \u0d95\u0d9a\u0da7 \u0d89\u0db1\u0dca\u0daf\u0dd2\u0dba\u0dcf\u0dc0\u0dd9\u0db1\u0dca \u0db4\u0dd2\u0dbb\u0dd2\u0dc3\u0d9a\u0dca \u0d91\u0db1\u0dca\u0db1 \u0dc4\u0dd2\u0da7\u0dd2\u0dba\u0dcf. \u0d85\u0db4\u0dda \u0dc0\u0dd2\u0dbb\u0ddd\u0db0\u0dba \u0dc4\u0dd2\u0db1\u0dca\u0daf\u0dcf \u0d86\u0dc0\u0dda \u0db1\u0dd1. \u0d8a\u0da7 \u0db4\u0dc3\u0dca\u0dc3\u0dda \u0dc4\u0dbb\u0dca\u0dc2 \u0daf \u0dc3\u0dd2\u0dbd\u0dca\u0dc0\u0dcf \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0db8\u0dda \u0db4\u0dca\u200d\u0dbb\u0dc1\u0dca\u0db1\u0dba \u0db4\u0dd2\u0dc5\u0dd2\u0db6\u0db3 \u0d85\u0db4\u0dd2\u0dad\u0dca \u0d91\u0d9a\u0dca\u0d9a \u0d9a\u0dad\u0dcf \u0d9a\u0dc5\u0dcf. \u0d8a\u0da7 \u0db4\u0dc3\u0dca\u0dc3\u0dd9 \u0db4\u0dca\u200d\u0dbb\u0dc1\u0dca\u0db1\u0dba \u0dc0\u0dd2\u0dc3\u0db3\u0dd4\u0db1\u0dcf. \u0db4\u0dca\u200d\u0dbb\u0dc1\u0dca\u0db1\u0dba \u0dc0\u0dd2\u0dc3\u0db3\u0dd4\u0db1\u0dcf\u0da7 \u0db4\u0dc3\u0dca\u0dc3\u0dd9 \u0d85\u0db4\u0dd2\u0da7 \u0d92\u0d9a \u0d8b\u0da9 \u0db1\u0da7\u0db1\u0dca\u0db1 \u0d95\u0db1 \u0db1\u0dd1. \u0dc4\u0dd0\u0db6\u0dd0\u0dba\u0dd2 \u0dc4\u0ddc\u0db3\u0da7 \u0db8\u0dad\u0d9a \u0dad\u0dd2\u0dba\u0dcf \u0d9c\u0db1\u0dca\u0db1, \u0d89\u0db1\u0dca\u0daf\u0dd2\u0dba\u0dcf\u0dc0\u0dda \u0db4\u0dcf\u0dbb\u0dc0\u0dbd\u0dca\u0dc0\u0dbd \u0d9c\u0dd2\u0dbd\u0db1\u0dca \u0dbb\u0dae \u0db1\u0dd0\u0dad\u0dd2\u0dc0 \u0dad\u0dcf\u0db8 \u0db8\u0dd2\u0db1\u0dd2\u0dc3\u0dca\u0dc3\u0dd4 \u0db8\u0dd0\u0dbb\u0dd9\u0db1\u0dc0\u0dcf. \u0d91\u0dc4\u0dda \u0db8\u0dd2\u0db1\u0dd2\u0dc3\u0dca\u0dc3\u0dd4 \u0dad\u0dcf\u0db8 \u0dbd\u0dd9\u0da9\u0dca\u0da9\u0dd4 \u0d85\u0dbb\u0db1\u0dca \u0dba\u0db1\u0dca\u0db1\u0dd9 \u0da7\u0dd4\u0d9a\u0dca \u0da7\u0dd4\u0d9a\u0dca\u0dc0\u0dbd. \u0d91\u0dc4\u0dd9\u0db8 \u0dbb\u0da7\u0d9a\u0da7 \u0d85\u0db4\u0dda \u0dbb\u0da7\u0da7 \u0d9c\u0dd2\u0dbd\u0db1\u0dca \u0dbb\u0dae \u0daf\u0dd9\u0db1\u0dca\u0db1 \u0dad\u0dd2\u0dba\u0dd9\u0db1 \u0dc0\u0dd4\u0dc0\u0db8\u0db1\u0dcf\u0dc0 \u0db8\u0ddc\u0d9a\u0d9a\u0dca \u0daf? \u0d87\u0dba\u0dd2 \u0daf\u0dd9\u0db1\u0dca\u0db1\u0dd9. \u0d91\u0dc4\u0dd9\u0db8 \u0daf\u0dd4\u0db1\u0dca\u0db1\u0dd9 \u0dc4\u0dd9\u0da7 \u0d85\u0db4\u0dda \u0dc0\u0dd9\u0dc5\u0db3 \u0db4\u0ddc\u0dc5 \u0dc0\u0dd2\u0db1\u0dcf\u0dc1 \u0d9a\u0dbb\u0db1\u0dca\u0db1.\n\u0daf\u0dd4\u0db8\u0dd2\u0db1\u0dca\u0daf \u0d85\u0dbd\u0dd4\u0dad\u0dca\u0d9c\u0dd9\u0daf\u0dbb \u0da1\u0dcf\u0dba\u0dcf\u0dbb\u0dd6\u0db4 - \u0dc3\u0dd2\u0dbb\u0dd2\u0db4\u0dcf\u0dbd \u0dc4\u0dbd\u0dca\u0dc0\u0dbd\u00a0\n\u0d91\u0dc4\u0dcf \u0d89\u0dc0\u0dd4\u0dbb"},
{"author(s)": "\u0db4\u0dca\u200d\u0dbb\u0dd2\u0db1\u0dca\u0dc3\u0dca \u0d9c\u0dd4\u0dab\u0dc3\u0dda\u0d9a\u0dbb", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dd2\u0db1\u0dca\u0dc3\u0dca \u0d9c\u0dd4\u0dab\u0dc3\u0dda\u0d9a\u0dbb\u0d9a\u0dca\u200d\u0dbb\u0dd3\u0da9\u0dcf\u0db8\u0dd3\u0da7\u0dbb 800 \u0dc0\u0dad\u0dca\u0db8\u0db1\u0dca \u0da2\u0dcf\u0dad\u0dd2\u0d9a \u0dc1\u0dd6\u0dbb \u0d89\u0db3\u0dd4\u0db1\u0dd2\u0dbd\u0dca \u0dc4\u0dda\u0dbb\u0dad\u0dca \u0d91\u0db8 \u0d89\u0dc3\u0dc0\u0dca\u0dc0\u0dda \u0dc0\u0dc3\u0dbb 25\u0d9a\u0dca \u0db4\u0dd0\u0dbb\u0dab\u0dd2 \u0db1\u0dc0 \u0da2\u0dcf\u0dad\u0dd2\u0d9a \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dca \u0db4\u0dd2\u0dc4\u0dd2\u0da7\u0dd4\u0dc0\u0dba\u0dd2. \u0d89\u0daf\u0dd4\u0db1\u0dd2\u0dbd\u0dca \u0dc4\u0dda\u0dbb\u0dad\u0dca \u0daf\u0dd0\u0db1\u0da7 \u0d9a\u0dd9\u0db1\u0dca\u0dba\u0dcf\u0dc0\u0dda \u0db4\u0dd4\u0dc4\u0dd4\u0dab\u0dd4\u0dc0 \u0dbd\u0db6\u0db8\u0dd2\u0db1\u0dca \u0dc3\u0dd2\u0da7\u0dd2\u0db1 \u0d85\u0dad\u0dbb \u0d91\u0dc4\u0dd2\u0daf\u0dd3 \u0db4\u0dd0\u0dc0\u0dd0\u0dad\u0dd2 \u0d86\u0dbb\u0d9a\u0dca\u0dc2\u0d9a \u0dc3\u0dda\u0dc0\u0dcf \u0db8\u0dbd\u0dbd \u0d9a\u0dca\u200d\u0dbb\u0dd3\u0da9\u0dcf \u0dad\u0dbb\u0d9c\u0dcf\u0dc0\u0dbd\u0dd2\u0dba\u0d9a\u0daf\u0dd3 \u0d94\u0dc4\u0dd4 \u0dc0\u0dd2\u0dc3\u0dd2\u0db1\u0dca \u0dc0\u0dd2\u0db1\u0dcf\u0da9\u0dd2 1:47.13\u0d9a\u0dd2\u0db1\u0dca \u0db8\u0dda \u0daf\u0d9a\u0dca\u0dc2\u0dad\u0dcf\u0dc0 \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0dba \u0d9a\u0dbb\u0db1 \u0dbd\u0daf\u0dd3. \u0dc0\u0dc3\u0dbb 1993\u0daf\u0dd3 \u0dbb\u0d82\u0da2\u0dd2\u0dad\u0dca \u0dc3\u0dd4\u0db6\u0dc3\u0dd2\u0d82\u0dc4 \u0dc0\u0dd2\u0dc3\u0dd2\u0db1\u0dca \u0dc0\u0dd2\u0db1\u0dcf\u0da9\u0dd2 1:47.56\u0d9a \u0d9a\u0dcf\u0dbd\u0dba\u0d9a\u0dd2\u0db1\u0dca \u0db8\u0dd9\u0dc4\u0dd2 \u0db4\u0dd0\u0dbb\u0dab\u0dd2 \u0dc0\u0dcf\u0dbb\u0dca\u0dad\u0dcf\u0dc0 \u0db4\u0dd2\u0dc4\u0dd2\u0da7\u0dd4\u0dc0\u0dcf \u0dad\u0dd2\u0db6\u0dd6\u0dab\u0dd2.\n\u0d9a\u0dd9\u0db1\u0dca\u0dba\u0dcf \u0d86\u0dbb\u0d9a\u0dca\u0dc2\u0d9a \u0dc3\u0dda\u0dc0\u0dcf \u0db8\u0dbd\u0dbd \u0d9a\u0dca\u200d\u0dbb\u0dd3\u0da9\u0dcf \u0dc1\u0dd6\u0dbb\u0dad\u0dcf\u0dc0\u0dbd\u0dd2\u0dba\u0dda\u0daf\u0dd3 \u0db8\u0dd3\u0da7\u0dbb\u0dca 800 \u0dbb\u0db1\u0dca \u0db4\u0daf\u0d9a\u0dca\u0d9a\u0db8 \u0d9a\u0dd9\u0db1\u0dca\u0dba\u0dcf\u0dc0\u0dda \u0dad\u0dd2\u0db8\u0ddd\u0dad\u0dca \u0da0\u0dd9\u0dbb\u0dd2\u0db8\u0ddd\u0da7\u0dca \u0dc0\u0dd2\u0db1\u0dcf\u0da9\u0dd2 1:44.74\u0d9a\u0dd2\u0db1\u0dca \u0daf\u0dd2\u0db1\u0dcf \u0d9c\u0db1\u0dd2\u0daf\u0dca\u0daf\u0dd3 \u0d89\u0daf\u0dd4\u0db1\u0dd2\u0dbd\u0dca \u0dc4\u0dda\u0dbb\u0dad\u0dca \u0dbb\u0dd2\u0daf\u0dd3 \u0db4\u0daf\u0d9a\u0dca\u0d9a\u0db8 \u0daf\u0dd2\u0db1\u0dcf \u0d9c\u0dad\u0dca\u0dad\u0dda\u0dba. \u0d91\u0dc4\u0dd2 \u0dbd\u0ddd\u0d9a\u0da9 \u0db4\u0daf\u0d9a\u0dca\u0d9a\u0db8 \u0d9a\u0dd9\u0db1\u0dca\u0dba\u0dcf\u0dc0\u0dda \u0dc3\u0dd2\u0dbd\u0dcf\u0dc3\u0dca \u0d9a\u0dd2\u0db4\u0dca\u0dbd\u0dd1\u0d9a\u0dd1\u0da7\u0dca \u0dc0\u0dd2\u0db1\u0dcf\u0da9\u0dd2 1:47.56\u0d9a\u0dd2\u0db1\u0dca \u0dc3\u0dad\u0dd4\u0d9a\u0dbb \u0d9c\u0dad\u0dca\u0dad\u0dda\u0dba.\n\u0d9a\u0dd9\u0db1\u0dca\u0dba\u0dcf\u0dc0\u0dda \u0dc3\u0dd2\u0da7 \u0db4\u0dd4\u0dc4\u0dd4\u0dab\u0dd4\u0dc0 \u0db1\u0dd2\u0db8\u0dc0\u0dcf \u0dbd\u0db6\u0db1 \u0db8\u0dc3 15\u0dc0\u0dd0\u0db1\u0dd2\u0daf\u0dcf \u0d89\u0daf\u0dd4\u0db1\u0dd2\u0dbd\u0dca \u0dc4\u0dda\u0dbb\u0dad\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0da7 \u0db4\u0dd0\u0db8\u0dd2\u0dab\u0dd3\u0db8\u0da7 \u0db1\u0dd2\u0dba\u0db8\u0dd2\u0dad \u0d85\u0dad\u0dbb \u0d85\u0db1\u0dad\u0dd4\u0dbb\u0dd4\u0dc0 \u0d86\u0dc3\u0dd2\u0dba\u0dcf\u0db1\u0dd4 \u0d9a\u0dca\u200d\u0dbb\u0dd3\u0da9\u0dcf \u0d8b\u0dc5\u0dd9\u0dbd\u0da7 \u0dc3\u0dd6\u0daf\u0dcf\u0db1\u0db8\u0dca\u0dc0\u0dd3\u0db8\u0dda \u0d85\u0dbb\u0db8\u0dd4\u0dab\u0dd2\u0db1\u0dca \u0db4\u0dd4\u0dc4\u0dd4\u0dab\u0dd4 \u0d9a\u0da7\u0dba\u0dd4\u0dad\u0dd4 \u0d86\u0dbb\u0db8\u0dca\u0db7 \u0d9a\u0dd2\u0dbb\u0dd3\u0db8\u0da7 \u0db1\u0dd2\u0dba\u0db8\u0dd2\u0dad\u0dba. \u0db8\u0dda \u0dc0\u0db1\u0dc0\u0dd2\u0da7 \u0d89\u0daf\u0dd4\u0db1\u0dd2\u0dbd\u0dca \u0dc4\u0dda\u0dbb\u0dad\u0dca \u0db8\u0dd3\u0da7\u0dbb\u0dca 800 \u0d89\u0dc3\u0dc0\u0dca\u0dc0\u0dda \u0daf\u0d9a\u0dca\u0dc0\u0db1 \u0daf\u0d9a\u0dca\u0dc2\u0dad\u0dcf \u0d85\u0db1\u0dd4\u0dc0 \u0d86\u0dc3\u0dd2\u0dba\u0dcf\u0db1\u0dd4 \u0d9a\u0dca\u200d\u0dbb\u0dd3\u0da9\u0dcf \u0d8b\u0dc5\u0dd9\u0dbd\u0dda\u0daf\u0dd3 \u0db4\u0daf\u0d9a\u0dca\u0d9a\u0db8\u0d9a\u0dca \u0daf\u0dd2\u0db1\u0dcf \u0d9c\u0dd0\u0db1\u0dd3\u0db8\u0dda \u0dc4\u0dd0\u0d9a\u0dd2\u0dba\u0dcf\u0dc0 \u0d87\u0dad\u0dd0\u0dba\u0dd2 \u0db4\u0dd4\u0dc4\u0dd4\u0dab\u0dd4\u0d9a\u0dbb\u0dd4 \u0dbb\u0dad\u0dca\u0db1\u0d9a\u0dd4\u0db8\u0dcf\u0dbb \u0db8\u0dc4\u0dad\u0dcf \u2018\u0daf\u0dd2\u0db1\u0db8\u0dd2\u0dab\u2019 \u0da7 \u0db4\u0dd0\u0dc0\u0dd0\u0dc3\u0dd3\u0dba. \u0d9a\u0dd9\u0db1\u0dca\u0dba\u0dcf\u0dc0\u0dda \u0dbd\u0ddc\u0dc0 \u0daf\u0dc3\u0dad\u0dd2\u0db1\u0dca \u0db4\u0dd0\u0db8\u0dd2\u0dab\u0dd2 \u0d9a\u0dca\u200d\u0dbb\u0dd3\u0da9\u0d9a \u0d9a\u0dca\u200d\u0dbb\u0dd3\u0da9\u0dd2\u0d9a\u0dcf\u0dc0\u0ddd \u0db4\u0dd4\u0dc4\u0dd4\u0dab\u0dd4\u0dc0 \u0dbd\u0db6\u0db1 \u0d85\u0dad\u0dbb \u0d94\u0dc0\u0dd4\u0db1\u0dca\u0da7 \u0dc0\u0dd2\u0dc1\u0dda\u0dc2\u0da5 \u0db4\u0dd4\u0dc4\u0dd4\u0dab\u0dd4\u0d9a\u0dbb\u0dd4\u0dc0\u0db1\u0dca\u0d9c\u0dda \u0dc3\u0dc4\u0dba \u0dc4\u0dd2\u0db8\u0dd2 \u0dad\u0dd2\u0db6\u0dda.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0db4\u0dbd\u0dad\u0dd4\u0dbb\u0dd4 \u0db4\u0dcf\u0dbb\u0dd2\u0db7\u0ddd\u0da2\u0db1\u0dba\u0dd9\u0db1\u0dca \u0dc3\u0dd2\u0dbb\u0dd4\u0dbb\u0da7 \u0d85\u0dc0\u0dc1\u0dca\u200d\u0dba \u0db4\u0ddd\u0dc2\u0dca\u200d\u0dba \u0db4\u0daf\u0dcf\u0dbb\u0dca\u0dae \u0d85\u0dad\u0dbb\u0dd2\u0db1\u0dca \u0dc0\u0dd2\u0da7\u0db8\u0dd2\u0db1\u0dca, \u0d9b\u0db1\u0dd2\u0da2 \u0dbd\u0dc0\u0dab, \u0dad\u0db1\u0dca\u0dad\u0dd4 \u0dc3\u0dc4 \u0db4\u0dca\u200d\u0dbb\u0dad\u0dd2\u0d94\u0d9a\u0dca\u0dc3\u0dd2\u0d9a\u0dcf\u0dbb\u0d9a \u0dc0\u0dd0\u0da9\u0dd2 \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0d89\u0dad\u0dcf\u0db8\u0dad\u0dca \u0db4\u0dc4\u0dc3\u0dd4\u0dc0\u0dd9\u0db1\u0dca \u0dc3\u0dd2\u0dbb\u0dd4\u0dbb\u0da7 \u0dbd\u0db6\u0dcf \u0d9c\u0dad \u0dc4\u0dd0\u0d9a\u0dd2\u0dba. \u0d91\u0dba \u0dc1\u0dbb\u0dd3\u0dbb \u0dc0\u0dbb\u0dca\u0db0\u0db1\u0dba\u0da7 \u0dc3\u0dc4 \u0db4\u0dca\u200d\u0dbb\u0dad\u0dd2\u0dc1\u0d9a\u0dca\u0dad\u0dd2\u0d9a\u0dbb\u0dab \u0db4\u0daf\u0dca\u0db0\u0dad\u0dd2\u0dba \u0d9a\u0dcf\u0dbb\u0dca\u0dba\u0d9a\u0dca\u0dc2\u0db8 \u0d9a\u0dbb\u0db8\u0dd2\u0db1\u0dca \u0db1\u0dd2\u0dbb\u0ddd\u0d9c\u0dd2 \u0daf\u0dd2\u0dc0\u0dd2\u0dba\u0d9a\u0da7 \u0d8b\u0db4\u0d9a\u0dcf\u0dbb\u0dc0\u0dda. \u0dc0\u0dba\u0dc3\u0dca\u0d9c\u0dad \u0da2\u0db1\u0d9c\u0dc4\u0db1\u0dba \u0dc0\u0dd0\u0da9\u0dd2\u0dc0\u0dd3\u0db8 \u0dc3\u0dc4 \u0db6\u0ddd\u0db1\u0ddc\u0dc0\u0db1 \u0dbb\u0ddd\u0d9c\u0dc0\u0dbd\u0da7 \u0d9c\u0ddc\u0daf\u0dd4\u0dbb\u0dd4\u0dc0\u0dd3\u0db8\u0dda \u0d89\u0dc4\u0dc5 \u0db4\u0dca\u200d\u0dbb\u0dc0\u0dab\u0dad\u0dcf\u0dc0\u0daf \u0dc3\u0dd0\u0dbd\u0d9a\u0dd3\u0db8\u0dda \u0daf\u0dd3 \u0dc3\u0dde\u0d9b\u0dca\u200d\u0dba\u0dcf\u0dbb\u0d9a\u0dca\u0dc2\u0dd2\u0dad \u0db1\u0dd0\u0dc0\u0dd4\u0db8\u0dca \u0db4\u0dbd\u0dad\u0dd4\u0dbb\u0dd4 \u0db4\u0dcf\u0dbb\u0dd2\u0db7\u0ddd\u0da2\u0db1\u0dba \u0dc3\u0db3\u0dc4\u0dcf \u0da2\u0db1\u0dad\u0dcf\u0dc0 \u0dba\u0ddc\u0db8\u0dd4 \u0d9a\u0dd2\u0dbb\u0dd3\u0db8 \u0dc0\u0dd0\u0daf\u0d9c\u0dad\u0dca\u0dc0\u0dda. \u0d92\u0d9a \u0db4\u0dd4\u0daf\u0dca\u0d9c\u0dbd \u0daf\u0ddb\u0db1\u0dd2\u0d9a \u0db4\u0dbd\u0dad\u0dd4\u0dbb\u0dd4 \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba \u0dc3\u0db8\u0dca\u0db4\u0dd6\u0dbb\u0dca\u0dab \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0d85\u0dc0\u0db8 \u0dc0\u0dc1\u0dba\u0dd9\u0db1\u0dca \u0dc0\u0dd9\u0db1\u0dc3\u0dca \u0dc0\u0dbb\u0dca\u0dab\u0dba\u0dd9\u0db1\u0dca \u0dba\u0dd4\u0dad\u0dca \u0db4\u0dbd\u0dad\u0dd4\u0dbb\u0dd4 \u0dc0\u0dbb\u0dca\u0d9c \u0db4\u0dc4\u0d9a\u0dca\u0dc0\u0dad\u0dca \u0daf\u0dd2\u0db1\u0db4\u0dad\u0dcf \u0d86\u0dc4\u0dcf\u0dbb\u0dba\u0da7 \u0d9c\u0dad \u0dba\u0dd4\u0dad\u0dd4\u0dba. \u0dc0\u0da7\u0dc4\u0dcf \u0d9c\u0dad \u0dba\u0dd4\u0dad\u0dd4 \u0d9a\u0dbb\u0dd4\u0dab \u0dc0\u0db1\u0dca\u0db1\u0dda \u0d91\u0d9a\u0db8 \u0dc0\u0dbb\u0dca\u0d9c\u0dba\u0dda \u0db4\u0dbd\u0dad\u0dd4\u0dbb\u0dd4 \u0dc0\u0dd0\u0da9\u0dd2 \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0db4\u0dcf\u0dbb\u0dd2\u0db7\u0ddd\u0da2\u0db1\u0dba\u0dd9\u0db1\u0dca \u0daf\u0ddb\u0db1\u0dd2\u0d9a \u0db4\u0dbd\u0dad\u0dd4\u0dbb\u0dd4 \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba \u0dc3\u0db8\u0dca\u0db4\u0dd6\u0dbb\u0dca\u0dab \u0d9a\u0dc5 \u0db1\u0ddc\u0dc4\u0dd0\u0d9a\u0dd2 \u0db6\u0dc0\u0dba\u0dd2.\n\u0db4\u0dbd\u0dad\u0dd4\u0dbb\u0dd4 \u0db1\u0dd2\u0dc2\u0dca\u0db4\u0dcf\u0daf\u0db1 \u0dc0\u0dd2\u0db7\u0dc0\u0dad\u0dcf \u0dc3\u0dc4 \u0d89\u0dbd\u0dca\u0dbd\u0dd4\u0db8\n\u0db4\u0dc0\u0dad\u0dd2\u0db1 \u0dc4\u0dd2\u0dad\u0d9a\u0dbb \u0db1\u0dd2\u0dc0\u0dbb\u0dca\u0dad\u0db1 \u0dc4\u0dcf \u0dc3\u0dde\u0db8\u0dca\u200d\u0dba \u0daf\u0dda\u0dc1\u0d9c\u0dd4\u0dab\u0dba \u0db1\u0dd2\u0dc3\u0dcf \u0db4\u0dbd\u0dad\u0dd4\u0dbb\u0dd4 \u0dc0\u0dbb\u0dca\u0d9c \u0dc0\u0dd2\u0dc1\u0dcf\u0dbd \u0dc3\u0d82\u0d9b\u0dca\u200d\u0dba\u0dcf\u0dc0\u0d9a\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dad\u0dd4\u0dc5 \u0dc0\u0d9c\u0dcf \u0d9a\u0dd2\u0dbb\u0dd3\u0db8\u0da7 \u0dc4\u0dd0\u0d9a\u0dd2\u0dba. \u0d85\u0d94, \u0d9a\u0dd9\u0dc3\u0dd9\u0dbd\u0dca, \u0d9c\u0dc3\u0dca\u0dbd\u0db6\u0dd4, \u0dbb\u0db9\u0dd4\u0da7\u0db1\u0dca, \u0d85\u0db1\u0dca\u0db1\u0dcf\u0dc3\u0dd2 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0da2\u0db1\u0db4\u0dca\u200d\u0dbb\u0dd2\u0dba \u0db4\u0dbd\u0dad\u0dd4\u0dbb\u0dd4 \u0d9c\u0ddc\u0db1\u0dca\u0db1\u0da7 \u0d85\u0dba\u0dad\u0dca \u0dc0\u0db1 \u0d85\u0dad\u0dbb \u0d92\u0dc0\u0dcf \u0dc0\u0dcf\u0dab\u0dd2\u0da2 \u0dc0\u0d9c\u0dcf\u0dc0 \u0dc3\u0db3\u0dc4\u0dcf \u0dba\u0ddc\u0daf\u0dcf \u0d9c\u0db1\u0dd2\u0dba\u0dd2. \u0db8\u0dd3\u0da7 \u0d85\u0db8\u0dad\u0dbb\u0dc0 \u0dc0\u0dd0\u0dbd, \u0dc0\u0dbb\u0d9a\u0dcf, \u0db4\u0dda\u0dbb, \u0da2\u0db8\u0dca\u0db6\u0dd4, \u0d87\u0d94\u0dbb\u0dd0\u0dbd\u0dca\u0dbd\u0dcf, \u0d9a\u0dcf\u0db8\u0dbb\u0d82\u0d9a\u0dcf, \u0db8\u0dd0\u0d82\u0d9c\u0dd4\u0dc3\u0dca, \u0d8b\u0d9c\u0dd4\u0dbb\u0dd0\u0dc3\u0dca\u0dc3, \u0db6\u0dd9\u0dbd\u0dd2, \u0daf\u0dd2\u0dc0\u0dd4\u0dbd\u0dca, \u0dbd\u0dcf\u0dc0\u0dd4\u0dbd\u0dd4, \u0d9c\u0da9\u0dd4\u0d9c\u0dd4\u0da9\u0dcf, \u0db8\u0ddc\u0dbb, \u0daf\u0d82 \u0d86\u0daf\u0dd2\u0dba \u0d9c\u0dd9\u0dc0\u0dad\u0dd4 \u0dc3\u0dc4 \u0d9a\u0dd0\u0dbd\u0dd1 \u0db6\u0daf \u0db4\u0dca\u200d\u0dbb\u0daf\u0dda\u0dc1\u0dc0\u0dbd\u0dd2\u0db1\u0dca \u0dc4\u0db8\u0dd4\u0dc0\u0dda. \u0db8\u0dda\u0dc0\u0dcf \u0dc0\u0dcf\u0dab\u0dd2\u0da2\u0dc0 \u0dc0\u0d9c\u0dcf \u0db1\u0ddc\u0d9a\u0dbb\u0db1 \u0d85\u0dad\u0dbb \u0dc0\u0dd9\u0dc5\u0daf\u0db4\u0ddc\u0dc5\u0dda \u0dc3\u0dd4\u0dbd\u0db6 \u0db1\u0ddc\u0dc0\u0dda. \u0d91\u0db6\u0dd0\u0dc0\u0dd2\u0db1\u0dca \u0db8\u0dd9\u0db8 \u0db4\u0dbd\u0dad\u0dd4\u0dbb\u0dd4 \u0d8c\u0db1 \u0db7\u0dcf\u0dc0\u0dd2\u0dad \u0db4\u0dbd\u0dad\u0dd4\u0dbb\u0dd4 \u0dbd\u0dd9\u0dc3 \u0dc4\u0dd0\u0db3\u0dd2\u0db1\u0dca\u0dc0\u0dd4\u0dc0\u0dad\u0dca \u0db4\u0ddd\u0dc2\u0dab \u0d9c\u0dd4\u0dab\u0dba\u0dd9\u0db1\u0dca \u0dc3\u0dc4 \u0db9\u0ddf\u0dc2\u0db0\u0dd3\u0dba \u0d9c\u0dd4\u0dab\u0dba\u0dd9\u0db1\u0dca \u0d89\u0dc4\u0dc5 \u0dc0\u0dda.\n\u0daf\u0dda\u0dc1\u0dd3\u0dba \u0db4\u0dbd\u0dad\u0dd4\u0dbb\u0dd4 \u0dc3\u0db3\u0dc4\u0dcf \u0dc0\u0dd2\u0daf\u0dda\u0dc1 \u0dc0\u0dd9\u0dc5\u0db3\u0db4\u0ddc\u0dc5\u0dd9\u0dc4\u0dd2 \u0d89\u0dad\u0dcf \u0d89\u0dc4\u0dc5 \u0d89\u0dbd\u0dca\u0dbd\u0dd4\u0db8\u0d9a\u0dca\u0daf \u0dad\u0dd2\u0db6\u0dda. \u0d85\u0db9, \u0d85\u0db1\u0dca\u0db1\u0dcf\u0dc3\u0dd2, \u0d9a\u0dd9\u0dc3\u0dd9\u0dbd\u0dca, \u0db8\u0dd0\u0d82\u0d9c\u0dd4\u0dc3\u0dca, \u0d9c\u0dc3\u0dca\u0dbd\u0db6\u0dd4, \u0dbb\u0db9\u0dd4\u0da7\u0db1\u0dca \u0db8\u0dda \u0d85\u0dad\u0dbb\u0dd2\u0db1\u0dca \u0db4\u0dca\u200d\u0dbb\u0db0\u0dcf\u0db1 \u0dc0\u0db1 \u0d85\u0dad\u0dbb \u0dc0\u0dd2\u0dba\u0dc5\u0dd2, \u0db1\u0dd0\u0dc0\u0dd4\u0db8\u0dca \u0dc3\u0dc4 \u0dc3\u0d9a\u0dc3\u0dca \u0d9a\u0dbb\u0db1 \u0dbd\u0daf \u0d86\u0d9a\u0dcf\u0dbb\u0dba\u0dd9\u0db1\u0dca \u0db4\u0dbd\u0dad\u0dd4\u0dbb\u0dd4 \u0d85\u0db4\u0db1\u0dba\u0db1\u0dba \u0dc3\u0db3\u0dc4\u0dcf \u0dba\u0ddc\u0daf\u0dcf \u0d9c\u0dd0\u0db1\u0dda. \u0db1\u0db8\u0dd4\u0dad\u0dca \u0daf\u0dda\u0dc1\u0dd3\u0dba \u0db4\u0dbd\u0dad\u0dd4\u0dbb\u0dd4 \u0dc3\u0db3\u0dc4\u0dcf \u0dc0\u0db1 \u0d89\u0dbd\u0dca\u0dbd\u0dd4\u0db8 \u0d85\u0d9b\u0dab\u0dca\u0da9\u0dc0 \u0dc0\u0dd2\u0dc1\u0dcf\u0dbd \u0db4\u0dca\u200d\u0dbb\u0db8\u0dcf\u0dab\u0dba\u0dd9\u0db1\u0dca \u0dc3\u0dd0\u0db4\u0dba\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0dc0\u0dd3\u0db8\u0dd9\u0db1\u0dca \u0d89\u0dc4\u0dad \u0d89\u0dbd\u0dca\u0dbd\u0dd4\u0db8 \u0dc3\u0db4\u0dd4\u0dbb\u0dcf\u0d9c\u0dad \u0db1\u0ddc\u0dc4\u0dd0\u0d9a\u0dd2 \u0dc0\u0dd3 \u0d87\u0dad. \u0d87\u0db4\u0dbd\u0dca, \u0db8\u0dd2\u0daf\u0dd2, \u0daf\u0ddc\u0da9\u0db8\u0dca, \u0daf\u0dd9\u0dc5\u0dd4\u0db8\u0dca \u0dc0\u0dd0\u0db1\u0dd2 \u0db4\u0dbd\u0dad\u0dd4\u0dbb\u0dd4 \u0d86\u0db1\u0dba\u0db1\u0dba \u0dc3\u0db3\u0dc4\u0dcf \u0dc0\u0dd2\u0dc1\u0dcf\u0dbd \u0dc0\u0dd2\u0daf\u0dda\u0dc1 \u0dc0\u0dd2\u0db1\u0dd2\u0db8\u0dba \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0dc0\u0dcf\u0dbb\u0dca\u0dc2\u0dd2\u0d9a\u0dc0 \u0dc0\u0dd0\u0dba \u0d9a\u0dd9\u0dbb\u0dda. \u0db8\u0dc4 \u0db6\u0dd0\u0d82\u0d9a\u0dd4 \u0dc0\u0dcf\u0dbb\u0dca\u0dad\u0dcf\u0dc0\u0da7 \u0d85\u0db1\u0dd4\u0dc0 2017 \u0dc0\u0dbb\u0dca\u0dc2\u0dba\u0dda \u0daf\u0dd3 \u0db4\u0dbd\u0dad\u0dd4\u0dbb\u0dd4 \u0db8\u0dd9\u0da7\u0dca\u200d\u0dbb\u0dd2\u0d9a\u0dca \u0da7\u0ddc\u0db1\u0dca 76,139 \u0d9a\u0dca \u0d86\u0db1\u0dba\u0db1\u0dba \u0dc3\u0db3\u0dc4\u0dcf \u0dbb\u0dd4\u0db4\u0dd2\u0dba\u0dbd\u0dca \u0db6\u0dd2\u0dbd\u0dd2\u0dba\u0db1 12.9 \u0d9a\u0dca \u0dc0\u0dd0\u0dba \u0d9a\u0dbb \u0d87\u0dad. \u0daf\u0dda\u0dc1\u0dd3\u0dba \u0db1\u0dd0\u0dc0\u0dd4\u0db8\u0dca \u0db4\u0dbd\u0dad\u0dd4\u0dbb\u0dd4\u0dc0\u0dbd\u0da7 \u0dc0\u0dd2\u0daf\u0dda\u0dc1\u0dd3\u0dba \u0dc0\u0dd9\u0dc5\u0dd9\u0db3\u0db4\u0ddc\u0dc5\u0dd9\u0dc4\u0dd2 \u0d89\u0dc4\u0dc5 \u0d89\u0dbd\u0dca\u0dbd\u0dd4\u0db8\u0d9a\u0dca \u0dad\u0dd2\u0db6\u0dd4\u0dab \u0daf 2017 \u0dc0\u0dbb\u0dca\u0dc2\u0dba\u0dda\u0daf\u0dd3 \u0db4\u0dbd\u0dad\u0dd4\u0dbb\u0dd4 \u0db8\u0dd9\u0da7\u0dca\u200d\u0dbb\u0dd2\u0d9a\u0dca \u0da7\u0ddc\u0db1\u0dca 31,320 \u0d9a\u0dca \u0d85\u0db4\u0db1\u0dba\u0db1\u0dba \u0d9a\u0dbb \u0dbb\u0dd4\u0db4\u0dd2\u0dba\u0dbd\u0dca \u0db6\u0dd2\u0dbd\u0dd2\u0dba\u0db1 6.3\u0d9a \u0dc0\u0dd2\u0daf\u0dda\u0dc1 \u0dc0\u0dd2\u0db1\u0dd2\u0db8\u0dba\u0d9a\u0dca \u0d8b\u0db4\u0dba\u0dcf\u0d9c\u0dd9\u0db1 \u0d87\u0dad.\n\u0daf\u0dda\u0dc1\u0dd3\u0dba \u0db4\u0dbd\u0dad\u0dd4\u0dbb\u0dd4 \u0db4\u0dca\u200d\u0dbb\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1\n\u0db1\u0dd2\u0daf\u0dc4\u0dc3 \u0dbd\u0db6\u0dcf \u0d9c\u0dd0\u0db1\u0dd2\u0db8\u0dda \u0dc3\u0dd2\u0da7 \u0dc0\u0dd2\u0dc0\u0dd2\u0db0 \u0dbb\u0da2\u0dba\u0db1\u0dca \u0dc0\u0dd2\u0dc3\u0dd2\u0db1\u0dca \u0daf\u0dbb\u0dd2\u0daf\u0dca\u200d\u0dbb\u0dad\u0dcf\u0dc0\u0dba \u0dad\u0dd4\u0dbb\u0db1\u0dca \u0d9a\u0dd2\u0dbb\u0dd3\u0db8 \u0dc3\u0dc4 \u0d9a\u0dd8\u0dc2\u0dd2\u0d9a\u0dcf\u0dbb\u0dca\u0db8\u0dd2\u0d9a \u0d9a\u0dca\u0dc2\u0dda\u0dad\u0dca\u200d\u0dbb\u200d\u0dba\u0dda \u0d85\u0db7\u0dd2\u0dc0\u0dd8\u0daf\u0dca\u0db0\u0dd2\u0dba \u0d8b\u0daf\u0dd9\u0dc3\u0dcf \u0dbb\u0dcf\u0da2\u0dca\u200d\u0dba \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dbb\u0dcf\u0dc1\u0dd2\u0dba\u0d9a\u0dca \u0dc4\u0db3\u0dd4\u0db1\u0dca\u0dc0\u0dcf\u0daf\u0dd3\u0db8\u0dad\u0dca, \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0dad\u0dca \u0dc3\u0dd2\u0daf\u0dd4\u0d9a\u0dbb\u0db1 \u0dbd\u0daf\u0dd2. \u0db8\u0dda \u0d85\u0db1\u0dd4\u0dc0 \u0dba\u0db8\u0dd2\u0db1\u0dca \u0daf\u0dda\u0dc1\u0dd3\u0dba\u0dc0 \u0dc0\u0d9c\u0dcf \u0d9a\u0dc5 \u0dc4\u0dd0\u0d9a\u0dd2 \u0db6\u0ddd\u0d9c \u0d86\u0db1\u0dba\u0db1\u0dba \u0dc3\u0db3\u0dc4\u0dcf \u0dc0\u0dd0\u0dba\u0dc0\u0db1 \u0dc0\u0dd2\u0dba\u0daf\u0db8 \u0d85\u0dc0\u0db8 \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0d86\u0dc4\u0dcf\u0dbb \u0db6\u0ddd\u0d9c\u0dc0\u0dbd\u0dd2\u0db1\u0dca \u0dc3\u0dca\u0dc0\u0dba\u0d82\u0db4\u0ddd\u0dc2\u0dab\u0dba\u0dc0\u0dd3\u0db8\u0dda \u0d85\u0dbb\u0db8\u0dd4\u0dab\u0dd2\u0db1\u0dca \"\u0d86\u0dc4\u0dcf\u0dbb \u0db1\u0dd2\u0dc2\u0dca\u0db4\u0dcf\u0daf\u0db1 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\" (2016-2018) \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dda. \u0db8\u0dda \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0daf\u0dda\u0dc1\u0dd3\u0dba \u0db4\u0dbd\u0dad\u0dd4\u0dbb\u0dd4 \u0db4\u0dcf\u0dbb\u0dd2\u0db7\u0ddd\u0da2\u0db1\u0dba \u0d89\u0dc4\u0dc5 \u0daf\u0dd0\u0db8\u0dd3\u0db8\u0dda \u0d85\u0dbb\u0db8\u0dd4\u0dab\u0dd4 \u0d87\u0dad\u0dd2\u0dc0 \u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf\u0dc0 \u0db4\u0dca\u200d\u0dbb\u0dc0\u0dbb\u0dca\u0db0\u0db1\u0dba \u0dc3\u0db3\u0dc4\u0dcf \u0d9a\u0dd8\u0dc2\u0dd2\u0d9a\u0dbb\u0dca\u0db8 \u0d85\u0db8\u0dcf\u0dad\u0dca\u200d\u0dba\u0dcf\u0d82\u0dc1\u0dba \u0dba\u0da7\u0dad\u0dda \u0dc0\u0dd0\u0da9\u0dc3\u0da7\u0dc4\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dda. \u0db8\u0dd9\u0db8 \u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf \u0db4\u0dca\u200d\u0dbb\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1\u0dca \u0dc4\u0dbb\u0dc4\u0dcf \u0daf\u0dda\u0dc1\u0dd3\u0dba\u0dc0 \u0db4\u0dbd\u0dad\u0dd4\u0dbb\u0dd4 \u0dc3\u0dd4\u0dbd\u0db7 \u0d9a\u0dd2\u0dbb\u0dd3\u0db8 \u0dad\u0dd4\u0dc5\u0dd2\u0db1\u0dca \u0db4\u0dbd\u0dad\u0dd4\u0dbb\u0dd4 \u0db4\u0dcf\u0dbb\u0dd2\u0db7\u0ddd\u0da2\u0db1\u0dba \u0daf\u0dd2\u0dbb\u0dd2\u0d9c\u0dd0\u0db1\u0dca\u0dc0\u0dd3\u0db8, \u0db4\u0dc0\u0dd4\u0dbd\u0dda \u0db4\u0ddd\u0dc2\u0dab \u0dad\u0dad\u0dca\u0dad\u0dca\u0dc0\u0dba \u0d89\u0dc4\u0dc5 \u0db1\u0dd0\u0d82\u0dc0\u0dd3\u0db8, \u0dc3\u0dd1\u0db8 \u0dc0\u0dba\u0dc3\u0dca \u0d9a\u0dcf\u0dab\u0dca\u0da9\u0dba\u0d9a\u0db8 \u0db1\u0dd2\u0dbb\u0ddd\u0d9c\u0dd2 \u0da2\u0dd2\u0dc0\u0db1 \u0dbb\u0da7\u0dcf\u0dc0, \u0d86\u0dc4\u0dcf\u0dbb \u0dc4\u0dcf \u0db4\u0ddd\u0dc2\u0dab \u0dc3\u0dd4\u0dbb\u0d9a\u0dca\u0dc2\u0dd2\u0dad\u0dad\u0dcf\u0dc0\u0dba \u0dad\u0dc4\u0dc0\u0dd4\u0dbb\u0dd4 \u0d9a\u0dd2\u0dbb\u0dd3\u0db8, \u0db4\u0dbd\u0dad\u0dd4\u0dbb\u0dd4 \u0d86\u0db1\u0dba\u0db1\u0dba\u0da7 \u0dc0\u0dd0\u0dba\u0dc0\u0db1 \u0dc0\u0dd2\u0daf\u0dda\u0dc1 \u0dc0\u0dd2\u0db1\u0dd2\u0db8\u0dba \u0d89\u0dad\u0dd2\u0dbb\u0dd2 \u0d9a\u0dbb\u0db1 \u0d85\u0dad\u0dbb\u0dad\u0dd4\u0dbb \u0db4\u0dbd\u0dad\u0dd4\u0dbb\u0dd4 \u0d85\u0db4\u0db1\u0dba\u0db1\u200d\u0dba\u0dd9\u0db1\u0dca \u0dc0\u0dd2\u0daf\u0dda\u0dc1 \u0dc0\u0dd2\u0db1\u0dd2\u0db8\u0dba \u0d8b\u0db4\u0dba\u0dcf \u0d9c\u0dd0\u0db1\u0dd3\u0db8, \u0dbb\u0dd0\u0d9a\u0dd2\u0dba\u0dcf \u0d85\u0dc0\u0dc3\u0dca\u0dae\u0dcf \u0d8b\u0dad\u0dca\u0db4\u0dcf\u0daf\u0db1\u0dba \u0dba\u0db1\u0dcf\u0daf\u0dd2\u0dba \u0d85\u0dbb\u0db8\u0dd4\u0dab\u0dd4 \u0d9a\u0dd9\u0dbb\u0dda.\n\u0db4\u0dbd\u0dad\u0dd4\u0dbb\u0dd4 \u0d9c\u0db8\u0dca\u0db8\u0dcf\u0db1 \u0db4\u0dd2\u0dc4\u0dd2\u0da7\u0dd4\u0dc0\u0dd3\u0db8\u0dda \u0dc0\u0dd0\u0da9\u0dc3\u0da7\u0dc4\u0db1, \u0dc3\u0dcf\u0db8\u0dca\u0db4\u0dca\u200d\u0dbb\u0daf\u0dcf\u0dba\u0dd2\u0d9a \u0db1\u0ddc\u0dc0\u0db1 \u0db4\u0dca\u200d\u0dbb\u0daf\u0dda\u0dc1\u0dc0\u0dbd \u0db4\u0dbd\u0dad\u0dd4\u0dbb\u0dd4 \u0d9a\u0dbd\u0dcf\u0db4 \u0db4\u0dd2\u0dc4\u0dd2\u0da7\u0dd4\u0dc0\u0dd3\u0db8, \u0db4\u0ddc\u0dbd\u0dca \u0d89\u0da9\u0db8\u0dca\u0dc0\u0dbd \u0d85\u0dad\u0dd4\u0dbb\u0dd4 \u0db6\u0ddd\u0d9c\u0dba\u0d9a\u0dca \u0dbd\u0dd9\u0dc3 \u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf\u0dc0 \u0dc3\u0dc4 \u0d9c\u0dd9\u0dc0\u0dad\u0dd4 \u0dc0\u0d9c\u0dcf \u0db4\u0dca\u200d\u0dbb\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1 \u0dc4\u0dbb\u0dc4\u0dcf \u0d9c\u0dd9\u0dc0\u0dad\u0dca\u0dad\u0dda \u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf\u0dc0 \u0db4\u0dca\u200d\u0dbb\u0da0\u0dbd\u0dd2\u0dad \u0d9a\u0dd2\u0dbb\u0dd3\u0db8\u0dda \u0dc0\u0dd0\u0da9\u0dc3\u0da7\u0dc4\u0db1\u0dca \u0d92 \u0d85\u0dad\u0dbb \u0dc0\u0dda. \u0d9c\u0dd9\u0dc0\u0dad\u0dd4 \u0dc3\u0d82\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0dc3\u0dd4\u0daf\u0dd4\u0dc3\u0dd4 \u0d9c\u0db8\u0dca\u0db8\u0dcf\u0db1 \u0db4\u0daf\u0db1\u0db8\u0dca \u0d9a\u0dbb\u0d9c\u0dd9\u0db1 \u0d91\u0d9a \u0d9c\u0db8\u0d9a\u0dd2\u0db1\u0dca \u0d9c\u0ddc\u0dc0\u0dd2 \u0d9a\u0dcf\u0db1\u0dca\u0dad\u0dcf\u0dc0\u0db1\u0dca 20 \u0daf\u0dd9\u0db1\u0dd9\u0d9a\u0dd4 \u0dad\u0ddd\u0dbb\u0dcf \u0d9c\u0dd0\u0db1\u0dda. \u0d91\u0d9a\u0dca \u0d91\u0d9a\u0dca \u0db4\u0dca\u200d\u0dbb\u0dad\u0dd2\u0dbd\u0dcf\u0db7\u0dd3 \u0d9c\u0dd9\u0dc0\u0dad\u0dca\u0dad\u0d9a\u0dca \u0dc3\u0daf\u0dc4\u0dcf \u0dbb\u0dd4. 550.00 \u0d9a\u0dca \u0db4\u0db8\u0dab \u0dc0\u0da7\u0dd2\u0db1\u0dcf \u0db4\u0dbd\u0dad\u0dd4\u0dbb\u0dd4 \u0db4\u0dd0\u0dc5 5\u0d9a\u0dca \u0dbd\u0db6\u0dcf \u0daf\u0dd3\u0db8\u0da7\u0dad\u0dca \u0d91\u0dba\u0dd2\u0db1\u0dca \u0d91\u0d9a\u0dca \u0db4\u0dd0\u0dc5\u0dba\u0d9a\u0dca \u0daf\u0dd9\u0dc4\u0dd2 \u0db6\u0dd3\u0da2 \u0db4\u0dd0\u0dc5\u0dba\u0d9a\u0dca \u0dc0\u0dd3\u0db8\u0dad\u0dca \u0d85\u0dc0\u0dc1\u0dca\u200d\u0dba \u0dc0\u0dda. \u0daf\u0dd9\u0dc4\u0dd2 \u0db4\u0dd0\u0dc5 \u0dbd\u0db6\u0dcf \u0daf\u0dd3\u0db8 \u0dba\u0ddd\u0d9c\u0dca\u200d\u0dba \u0db1\u0ddc\u0dc0\u0db1 \u0d9a\u0dd8\u0dc2\u0dd2 \u0d9a\u0dbd\u0dcf\u0db4 \u0dc3\u0db3\u0dc4\u0dcf \u0dc0\u0dd9\u0db1\u0dad\u0dca \u0dc3\u0dd4\u0daf\u0dd4\u0dc3\u0dd4 \u0db4\u0dbd\u0dad\u0dd4\u0dbb\u0dd4 \u0db4\u0dd0\u0dc5\u0dba\u0d9a\u0dca \u0dbd\u0db6\u0dcf \u0daf\u0dd9\u0dba\u0dd2.\n\u0db4\u0dbd\u0dad\u0dd4\u0dbb\u0dd4 \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba \u0d9c\u0dd9\u0dc0\u0dad\u0dca\u0dad\u0dd9\u0db1\u0dca\n\u0db4\u0dbd\u0dad\u0dd4\u0dbb\u0dd4 \u0db8\u0dd2\u0dbd\u0daf\u0dd3 \u0d9c\u0dd0\u0db1\u0dd2\u0db8\u0dda\u0daf\u0dd3 \u0d85\u0db0\u0dd2\u0d9a \u0db8\u0dd2\u0dbd, \u0d85\u0dc4\u0dd2\u0dad\u0d9a\u0dbb \u0d9a\u0dd8\u0dc2\u0dd2 \u0dbb\u0dc3\u0dcf\u0dba\u0db1 \u0d85\u0da9\u0d82\u0d9c\u0dd4 \u0dc0\u0dd3\u0db8, \u0dbb\u0dc3\u0dba\u0dd9\u0db1\u0dca \u0d9c\u0dd4\u0dab\u0dba\u0dd9\u0db1\u0dca \u0dc4\u0dcf \u0db1\u0dd0\u0dc0\u0dd4\u0db8\u0dca \u0db6\u0dc0\u0dd9\u0db1\u0dca \u0dc4\u0dd3\u0db1\u0dc0\u0dd3\u0db8 \u0d86\u0daf\u0dd3 \u0d9c\u0dd0\u0da7\u0dbd\u0dd4\u0dc0\u0dbd\u0da7 \u0db8\u0dd4\u0dc4\u0dd4\u0dab\u0db4\u0dd1\u0db8\u0da7 \u0db4\u0dcf\u0dbb\u0dd2\u0db7\u0ddd\u0d9c\u0dd2\u0d9a\u0dba\u0dcf\u0da7 \u0dc3\u0dd2\u0daf\u0dd4\u0dc0\u0dda. \u0d9a\u0dd8\u0dad\u0dca\u200d\u0dbb\u0dd2\u0db8\u0dc0 \u0d89\u0daf\u0dc0\u0dd3\u0db8 \u0dc3\u0db3\u0dc4\u0dcf \u0dba\u0ddc\u0daf\u0dcf \u0d9c\u0db1\u0dca\u0db1\u0dcf \u0db4\u0dbd\u0dad\u0dd4\u0dbb\u0dd4 \u0d85\u0dad\u0dbb \u0d85\u0db9, \u0d9a\u0dd9\u0dc3\u0dd9\u0dbd\u0dca, \u0d9c\u0dc3\u0dca\u0dbd\u0db6\u0dd4, \u0d85\u0db1\u0dca\u0db1\u0dcf\u0dc3\u0dd2 \u0dc3\u0dc4 \u0d85\u0dbd\u0dd2\u0d9c\u0dd0\u0da7\u0db4\u0dda\u0dbb \u0db4\u0dca\u200d\u0dbb\u0db8\u0dd4\u0d9b \u0dc0\u0dda. \u0dbb\u0dc3\u0dcf\u0dba\u0db1 \u0daf\u0dca\u200d\u0dbb\u0dc0\u0dca\u200d\u0dba \u0dba\u0ddc\u0daf\u0dcf \u0d9a\u0dd8\u0dad\u0dca\u200d\u0dbb\u0dd2\u0db8\u0dc0 \u0d89\u0daf\u0dc0\u0db1 \u0dbd\u0daf \u0db1\u0dd2\u0dc3\u0dd2 \u0db4\u0dbb\u0dd2\u0daf\u0dd2 \u0db1\u0ddc\u0db8\u0dda\u0dbb\u0dd6 \u0db4\u0dbd\u0dad\u0dd4\u0dbb\u0dd4 \u0dc0\u0dd9\u0dc5\u0db3\u0db4\u0ddc\u0dc5\u0dda \u0dc3\u0dd4\u0dbd\u0db6 \u0dc0\u0db1 \u0d85\u0dad\u0dbb \u0dc0\u0dd2\u0dc1\u0dda\u0dc2\u0dba\u0dd9\u0db1\u0dca \u0d85\u0dc0\u0dcf\u0dbb\u0dba\u0dda\u0daf\u0dd3, \u0d9c\u0dc3\u0dda \u0d87\u0dad\u0dd2 \u0db4\u0dd0\u0dc3\u0dd4\u0dab\u0dd4 \u0dc3\u0dc4 \u0db1\u0dd2\u0dc3\u0dd2 \u0db4\u0dbb\u0dd2\u0daf\u0dd2 \u0db1\u0ddc\u0db8\u0dda\u0dbb\u0dd6 \u0db5\u0dbd \u0d87\u0dad\u0dd4\u0dc5\u0dd4 \u0dc3\u0dd2\u0dba\u0dbd\u0dd4 \u0daf\u0dda \u0d9a\u0dca\u0dc2\u0dab\u0dd2\u0d9a \u0d89\u0daf\u0dc0\u0dd4\u0db8\u0dca\u0d9a\u0dcf\u0dbb\u0d9a \u0dba\u0ddc\u0daf\u0dcf \u0dc0\u0dd9\u0dc5\u0dd9\u0db3\u0db4\u0ddc\u0dc5\u0da7 \u0d91\u0dc0\u0dd3\u0db8\u0dda \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0daf\u0d9a\u0dca\u0db1\u0da7 \u0dbd\u0dd0\u0db6\u0dda. \u0db4\u0dbd\u0dad\u0dd4\u0dbb\u0dd4 \u0d89\u0daf\u0dc0\u0dd3\u0db8\u0dda \u0d9a\u0dca\u200d\u0dbb\u0db8\u0dc0\u0dda\u0daf\u0dba \u0dc0\u0db1\u0dca\u0db1\u0dda \u0db4\u0dd0\u0dc3\u0dd4\u0dab\u0dd4 \u0dad\u0dad\u0dca\u0dad\u0dca\u0dc0\u0dba\u0dda \u0dad\u0dd2\u0db6\u0dd9\u0db1 \u0db4\u0dbd\u0dad\u0dd4\u0dbb\u0dd4\u0dc0\u0dbd\u0da7 \u0d91\u0dad\u0dca\u0dbb\u0dbd\u0dca (Ethral) \u0d85\u0dc0\u0dc1\u0dca\u200d\u0dba \u0db4\u0dca\u200d\u0dbb\u0db8\u0dcf\u0dab\u0dba\u0da7 \u0dba\u0dd9\u0daf\u0dd3\u0db8 \u0dc3\u0dc4 \u0db4\u0dbd\u0dad\u0dd4\u0dbb\u0dd4\u0dc0\u0dbd\u0da7 \u0db4\u0dd0\u0dad\u0dca\u0dad\u0d9a\u0dd2\u0db1\u0dca \u0d9a\u0dcf\u0db6\u0dba\u0dd2\u0da7\u0dca \u0dad\u0dd0\u0db6\u0dd3\u0db8\u0dba\u0dd2. \u0d91\u0dad\u0dca\u0dbb\u0dbd\u0dca \u0d85\u0dc0\u0dc1\u0dca\u200d\u0dba \u0db4\u0dca\u200d\u0dbb\u0db8\u0dcf\u0dab\u0dba\u0da7 \u0dc0\u0da9\u0dcf \u0dba\u0dd9\u0daf\u0dd3\u0db8 \u0dc3\u0dc4 \u0d9a\u0dcf\u0db6\u0dba\u0dd2\u0da7\u0dca \u0db4\u0dbd\u0dad\u0dd4\u0dbb\u0dd4\u0dc0\u0dbd\u0da7 \u0d89\u0dc3\u0dd3\u0db8 \u0dc3\u0dde\u0d9b\u0dca\u200d\u0dba\u0dba\u0da7 \u0d85\u0dc4\u0dd2\u0dad\u0d9a\u0dbb \u0dc0\u0dda. \u0db4\u0dbd\u0dad\u0dd4\u0dbb\u0dd4 \u0db1\u0dd2\u0dc3\u0dd2 \u0db4\u0dbb\u0dd2\u0daf\u0dd2 \u0dbb\u0dc3\u0dba\u0dd9\u0db1\u0dca, \u0d9c\u0dd4\u0dab\u0dba\u0dd9\u0db1\u0dca \u0db4\u0dd0\u0dc4\u0dd0\u0dba\u0dd9\u0db1\u0dca \u0dc3\u0dc4 \u0dc3\u0dd4\u0dc0\u0db3\u0dd2\u0db1\u0dca \u0dba\u0db1 \u0d9c\u0dd4\u0dab\u0dcf\u0d82\u0d9c\u0dba\u0db1\u0dca\u0d9c\u0dd9\u0db1\u0dca \u0d85\u0db1\u0dd6\u0db1 \u0dc0\u0db1\u0dca\u0db1\u0dda \u0d85\u0daf\u0dcf\u0dc5 \u0db1\u0dd2\u0dba\u0db8\u0dd2\u0dad \u0d9a\u0dcf\u0dbd\u0dba\u0d9a\u0dca \u0d9c\u0dc3 \u0dad\u0dd4\u0dc5 \u0db4\u0dbb\u0dd2\u0dab\u0dad \u0dc0\u0dd3\u0db8 \u0dc3\u0dd2\u0daf\u0dd4 \u0dc0\u0dd6 \u0db4\u0dc3\u0dd4\u0dc0\u0dba\u0dd2. \u0d9a\u0dd8\u0dad\u0dd2\u0db8\u0dc0 \u0d89\u0daf\u0dc0\u0db1 \u0dbd\u0daf \u0db1\u0ddc\u0db8\u0dda\u0dbb\u0dd6 \u0db4\u0dbd\u0dad\u0dd4\u0dbb\u0dd4 \u0db4\u0dcf\u0dbb\u0dd2\u0db7\u0ddd\u0da2\u0db1\u0dba \u0db8\u0d9c\u0dd2\u0db1\u0dca \u0d85\u0db4\u0dda\u0d9a\u0dca\u0dc2\u0dd2\u0dad \u0db4\u0dca\u200d\u0dbb\u0dad\u0dd2\u0db5\u0dbd \u0db1\u0ddc\u0dbd\u0dd0\u0db6\u0dda. \u0db8\u0dd9\u0db8 \u0d9a\u0dbb\u0dd4\u0dab\u0dd4 \u0db4\u0dcf\u0dbb\u0dd2\u0db7\u0ddd\u0da2\u0db1\u0dba \u0d85\u0da9\u0dd4 \u0dc0\u0dd3\u0db8 \u0d9a\u0dd9\u0dbb\u0dd9\u0dc4\u0dd2 \u0db6\u0dbd\u0db4\u0dcf\u0dba\u0dd2.\n\u0db8\u0dd9\u0dbb\u0da7\u0da7 \u0d86\u0db1\u0dba\u0db1\u0dba \u0d9a\u0dbb\u0db1 \u0db4\u0dbd\u0dad\u0dd4\u0dbb\u0dd4 \u0d85\u0dad\u0dbb \u0d87\u0db4\u0dbd\u0dca, \u0db8\u0dd2\u0daf\u0dd2 \u0dc3\u0dc4 \u0daf\u0ddc\u0da9\u0db8\u0dca \u0db4\u0dca\u200d\u0dbb\u0db8\u0dd4\u0d9b \u0dc0\u0dda. \u0d92\u0dc0\u0dcf\u0dba\u0dda \u0dc0\u0dbb\u0dca\u0dab\u0dba \u0dc3\u0dc4 \u0d87\u0dc3\u0dd4\u0dbb\u0dd4\u0db8\u0dca \u0dc4\u0dda\u0dad\u0dd4\u0dc0\u0dd9\u0db1\u0dca \u0d89\u0dc4\u0dc5 \u0db4\u0dcf\u0dbb\u0dd3\u0db7\u0ddd\u0d9c\u0dd2\u0d9a \u0d85\u0dc0\u0db0\u0dcf\u0db1\u0dba\u0d9a\u0dca \u0d92\u0dc0\u0dcf \u0dc0\u0dd9\u0dad \u0dba\u0ddc\u0db8\u0dd4\u0dc0\u0dda. \u0d87\u0db4\u0dbd\u0dca \u0dc3\u0db3\u0dc4\u0dcf \u0dba\u0ddc\u0daf\u0db1 \u0dc0\u0dd0\u0d9a\u0dca\u0dc3\u0dca \u0db8\u0d9c\u0dd2\u0db1\u0dca \u0d85\u0db7\u0dca\u200d\u0dba\u0db1\u0dca\u0dad\u0dbb \u0da2\u0dbd \u0db4\u0dca\u200d\u0dbb\u0db8\u0dcf\u0dab\u0dba \u0dbb\u0dd0\u0d9a\u0d9c\u0db1\u0dd2\u0db8\u0dd2\u0db1\u0dca \u0db4\u0dbd\u0dad\u0dd4\u0dbb\u0dd4 \u0d94\u0db4\u0dc0\u0dad\u0dca \u0d9a\u0dd2\u0dbb\u0dd3\u0db8\u0d9a\u0dca \u0dc3\u0dd2\u0daf\u0dd4 \u0dc0\u0dda. \u0db8\u0dd9\u0db8\u0d9c\u0dd2\u0db1\u0dca \u0db4\u0dbd\u0dad\u0dd4\u0dbb\u0dd4 \u0d85\u0dbd\u0dd4\u0dad\u0dca \u0db4\u0dd9\u0db1\u0dd4\u0db8\u0dd9\u0db1\u0dca \u0dc0\u0dd0\u0da9\u0dd2 \u0d9a\u0dcf\u0dbd\u0dba\u0d9a\u0dca \u0dad\u0db6\u0dcf \u0d9c\u0dad \u0dc4\u0dd0\u0d9a\u0dd2 \u0dc0\u0dda. \u0db8\u0dd9\u0db8 \u0db4\u0dbd\u0dad\u0dd4\u0dbb\u0dd4 \u0dbd\u0d82\u0d9a\u0dcf\u0dc0\u0dda \u0db1\u0dd0\u0dc0\u0dd4\u0db8\u0dca \u0db4\u0dbd\u0dad\u0dd4\u0dbb\u0dd4\u0dc0\u0dbd\u0da7 \u0dc0\u0da9\u0dcf \u0dbd\u0dcf\u0db7\u0daf\u0dcf\u0dba\u0dd3 \u0db8\u0dd2\u0dbd\u0d9a\u0da7 \u0d85\u0dbd\u0dd9\u0dc0\u0dd2 \u0dc0\u0db1 \u0d85\u0dad\u0dbb \u0db4\u0daf\u0dd2\u0d9a \u0dc0\u0dda\u0daf\u0dd2\u0d9a\u0dcf\u0dc0\u0dbd, \u0db6\u0dc3\u0dca\u0db1\u0dd0\u0dc0\u0dad\u0dd4\u0db8\u0dca\u0db4\u0ddc\u0dc5\u0dc0\u0dbd \u0dc4\u0ddd \u0db6\u0dc3\u0dca \u0dbb\u0dae\u0dc0\u0dbd \u0daf \u0d85\u0dbd\u0dd9\u0dc0\u0dd2\u0dba \u0db1\u0dd2\u0dc3\u0dcf \u0db8\u0dd2\u0dbd \u0daf\u0dd3 \u0d9c\u0dd0\u0db1\u0dd3\u0db8\u0dda \u0db4\u0dc4\u0dc3\u0dd4\u0dc0 \u0dad\u0dc0\u0dad\u0dca \u0dc0\u0dd0\u0da9\u0dd2 \u0dc0\u0dd3 \u0d87\u0dad. \u0d9a\u0dd4\u0db8\u0db1 \u0dc4\u0dda\u0dad\u0dd4\u0dc0\u0d9a\u0dca \u0db8\u0dad \u0db8\u0dd2\u0dbd \u0daf\u0dd3 \u0d9c\u0dad\u0dca\u0dad \u0daf \u0db8\u0dda\u0dc0\u0dcf\u0dba\u0dda \u0d9c\u0dd4\u0dab\u0dcf\u0dad\u0dca\u0db8\u0d9a\u0db6\u0dc0 \u0db4\u0dd2\u0dc5\u0dd2\u0db6\u0db3 \u0dc3\u0dd1\u0dc4\u0dd3\u0db8\u0d9a\u0da7 \u0db4\u0dad\u0dca\u0dc0\u0dd2\u0dba \u0db1\u0ddc\u0dc4\u0dd0\u0d9a. \u0d91\u0db6\u0dd0\u0dc0\u0dd2\u0db1\u0dca \u0dc3\u0dde\u0d9b\u0dca\u200d\u0dba\u0dcf\u0dbb\u0dcf\u0d9a\u0dca\u0dc2\u0dd2\u0dad \u0db1\u0dd0\u0dc0\u0dd4\u0db8\u0dca \u0db4\u0dbd\u0dad\u0dd4\u0dbb\u0dd4 \u0db4\u0dcf\u0dbb\u0dd2\u0db7\u0ddd\u0da2\u0db1\u0dba\u0da7 \u0d8b\u0db1\u0db1\u0dca\u0daf\u0dd4 \u0d9a\u0dd2\u0dbb\u0dd3\u0db8\u0dda \u0d91\u0d9a\u0dca \u0db4\u0dd2\u0dba\u0dc0\u0dbb\u0d9a\u0dca \u0dbd\u0dd9\u0dc3 \u0d9c\u0dd9\u0dc0\u0dad\u0dca\u0dad\u0dda \u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf\u0dc0 \u0dc4\u0dd0\u0db3\u0dd2\u0db1\u0dca\u0dc0\u0dd2\u0dba \u0dc4\u0dd0\u0d9a\u0dd2\u0dba.\n\u0dc3\u0dd4\u0daf\u0dd4\u0dc3\u0dd4 \u0db4\u0dd0\u0dc5 \u0dad\u0ddd\u0dbb\u0dcf \u0d9c\u0dd0\u0db1\u0dd3\u0db8 \u0dc3\u0dc4 \u0db1\u0da9\u0dad\u0dca\u0dad\u0dd4\u0dc0\n\u0d9c\u0dd9\u0dc0\u0dad\u0dca\u0dad\u0dda \u0dc3\u0db8\u0dca\u0db4\u0dad\u0dca \u0db4\u0dca\u200d\u0dbb\u0dc1\u0dc3\u0dca\u0dad \u0dc3\u0dc4 \u0db4\u0dbb\u0dd2\u0dc3\u0dbb \u0dc4\u0dd2\u0dad\u0d9a\u0dcf\u0db8\u0dd2 \u0dbd\u0dd9\u0dc3 \u0d9a\u0dc5\u0db8\u0db1\u0dcf\u0d9a\u0dbb\u0dab\u0dba \u0d9a\u0dd2\u0dbb\u0dd3\u0db8\u0dd9\u0db1\u0dca \u0dad\u0db8\u0db1\u0dca\u0da7 \u0d85\u0db7\u0dd2\u0db8\u0dad \u0db4\u0dbd\u0dad\u0dd4\u0dbb\u0dd4 \u0dc0\u0dbb\u0dca\u0d9c \u0dc0\u0d9c\u0dcf \u0d9a\u0dbb\u0d9c\u0dad \u0dc4\u0dd0\u0d9a. \u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf \u0d9a\u0dd2\u0dbb\u0dd3\u0db8\u0dda\u0daf\u0dd2 \u0daf\u0dda\u0dc1\u0d9c\u0dd4\u0dab\u0dd2\u0d9a \u0d9a\u0dbd\u0dcf\u0db4 \u0db4\u0dd2\u0dc5\u0dd2\u0db6\u0daf\u0dc0 \u0dc3\u0dbd\u0d9a\u0dcf \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0dc0 \u0dba\u0ddd\u0d9c\u0dca\u200d\u0dba \u0db4\u0dbd\u0dad\u0dd4\u0dbb\u0dd4 \u0dc0\u0dbb\u0dca\u0d9c \u0dad\u0ddd\u0dbb\u0dcf \u0d9c\u0dd0\u0db1\u0dd3\u0db8 \u0dad\u0dd4\u0dc5\u0dd2\u0db1\u0dca \u0dc0\u0dd0\u0da9\u0dd2 \u0db5\u0dbd\u0daf\u0dcf\u0dc0\u0d9a\u0dca \u0dbd\u0db6\u0dcf \u0d9c\u0dad \u0dc4\u0dd0\u0d9a.\n\u0dc0\u0dd9\u0dc5\u0db3\u0db4\u0ddc\u200d\u0dc5 \u0dc0\u0dd0\u0da9\u0dd2 \u0d89\u0dbd\u0dca\u0dbd\u0dd4\u0db8\u0d9a\u0dca \u0dc3\u0dc4\u0dd2\u0dad \u0dc0\u0dd0\u0da9\u0dd2\u0daf\u0dd2\u0dba\u0dd4\u0dab\u0dd4 \u0d9a\u0dc5 \u0db4\u0dbd\u0dad\u0dd4\u0dbb\u0dd4 \u0db4\u0dca\u200d\u0dbb\u0db7\u0dda\u0daf \u0dad\u0ddd\u0dbb\u0dcf \u0d9c\u0dd9\u0db1 \u0dc0\u0d9c\u0dcf \u0d9a\u0dd2\u0dbb\u0dd3\u0db8\u0dd9\u0db1\u0dca, \u0d85\u0dad\u0dd2\u0dbb\u0dd2\u0d9a\u0dca\u0dad\u0dba \u0dc0\u0dd2\u0d9a\u0dd4\u0dab\u0dcf \u0d86\u0daf\u0dcf\u0dba\u0db8\u0dca \u0dbd\u0dd0\u0db6\u0dd3\u0db8 \u0d85\u0db4\u0dc4\u0dc3\u0dd4 \u0db1\u0ddc\u0dc0\u0db1\u0dd4 \u0d87\u0dad. \u0db8\u0dbd\u0dca\u0dc0\u0dcf\u0db1 \u0dc3\u0dca\u0db4\u0dd9\u0dc2\u0dbd\u0dca, \u0db8\u0dd0\u0dbd\u0dba\u0db1\u0dca \u0dbb\u0dad\u0dd4 \u0dc3\u0dc4 \u0db8\u0dd0\u0dbd\u0dba\u0db1\u0dca \u0d9a\u0dc4 \u0dba\u0db1 \u0db1\u0dd2\u0dbb\u0dca\u0daf\u0dda\u0dc1\u0dd2\u0dad \u0dbb\u0db9\u0dd4\u0da7\u0db1\u0dca\u200d \u0db4\u0dca\u200d\u0dbb\u0db7\u0dda\u0daf \u0d92 \u0dc3\u0db3\u0dc4\u0dcf \u0d9a\u0daf\u0dd2\u0db8 \u0db1\u0dd2\u0daf\u0dbb\u0dca\u0dc1\u0db1\u0dba\u0d9a\u0dca \u0dc0\u0dda. \u0db4\u0dbb\u0db4\u0dbb\u0dcf\u0d9c\u0db1\u0dba \u0dc3\u0dd2\u0daf\u0dd4\u0dc0\u0dd3\u0db8 \u0db1\u0dd2\u0dc3\u0dcf \u0db6\u0dd3\u0da2\u0dc0\u0dbd\u0dd2\u0db1\u0dca \u0db4\u0dd0\u0dad\u0dd2\u0dbb\u0dd9\u0db1 \u0dc1\u0dcf\u0d9a\u0dba\u0db1\u0dca\u0d9c\u0dda \u0db5\u0dbd\u0dc0\u0dbd \u0d9c\u0dd4\u0dab\u0dcf\u0dad\u0dca\u0db8\u0dba \u0db1\u0dd2\u0dc1\u0dca\u0da0\u0dd2\u0dad \u0db1\u0ddc\u0dc0\u0db1 \u0db6\u0dd0\u0dc0\u0dd2\u0db1\u0dca \u0dc0\u0d9c\u0dcf\u0dc0 \u0dc3\u0db3\u0dc4\u0dcf \u0d9a\u0dd8\u0dc2\u0dd2\u0d9a\u0dbb\u0dca\u0db8 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0\u0dd9\u0db1\u0dca \u0dc3\u0dc4\u0dad\u0dd2\u0d9a \u0d9a\u0dc5 \u0db6\u0daf\u0dca\u0db0 \u200d\u0db4\u0dd0\u0dc5 \u0dba\u0ddc\u0daf\u0dcf \u0d9c\u0dd0\u0db1\u0dd3\u0db8 \u0dc0\u0da9\u0dcf \u0dba\u0ddd\u0d9c\u0dca\u200d\u0dba \u0dc0\u0dda.\n\u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf\u0dc0\u0dd9\u0db1\u0dca \u0dbd\u0dd0\u0db6\u0dd9\u0db1\u0dca\u0db1\u0dda \u0db8\u0ddc\u0db1\u0dc0\u0dcf\u0daf ?\n\u0d9c\u0dd9\u0dc0\u0dad\u0dca\u0dad\u0dda \u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf \u0d9a\u0dd2\u0dbb\u0dd3\u0db8 \u0dad\u0dd4\u0dc5\u0dd2\u0db1\u0dca \u0db4\u0dc0\u0dd4\u0dbd\u0dda \u0d86\u0dc4\u0dcf\u0dbb \u0dc3\u0dc4 \u0db4\u0ddd\u0dc2\u0dab \u0dc3\u0dd4\u0dbb\u0d9a\u0dca\u0dc2\u0dd2\u0dad\u0dad\u0dcf\u0dc0\u0dba \u0dc0\u0dd0\u0da9\u0dd2\u0dc0\u0db1 \u0d85\u0dad\u0dbb \u0dad\u0db8 \u0db4\u0dc0\u0dd4\u0dbd\u0dda \u0db4\u0ddd\u0dc2\u0dab \u0d85\u0dc0\u0dc1\u0dca\u200d\u0dba\u0dad\u0dcf\u0dc0 \u0d89\u0da7\u0dd4\u0d9a\u0dbb\u0d9c\u0db1\u0dca\u0db1\u0dcf \u0d85\u0dad\u0dbb\u0db8 \u0d85\u0dad\u0dd2\u0dbb\u0dd2\u0d9a\u0dca\u0dad\u0dba \u0dc0\u0dd2\u0d9a\u0dd2\u0dab\u0dd2\u0db8\u0dd9\u0db1\u0dca \u0d9c\u0dd8\u0dc4\u0dc3\u0dca\u0dae \u0d86\u0daf\u0dcf\u0dba\u0db8\u0dca \u0db8\u0dd4\u0dbd\u0dcf\u0dc1\u0dca\u200d\u0dbb\u0dba\u0d9a\u0dca \u0d9c\u0ddc\u0da9\u0db1\u0d9c\u0dcf \u0d9c\u0dad \u0dc4\u0dd0\u0d9a\u0dd2\u0dba. \u0db8\u0dda \u0dad\u0dd4\u0dc5\u0dd2\u0db1\u0dca \u0dc0\u0dc3 \u0dc0\u0dd2\u0dc2 \u0dc0\u0dbd\u0dd2\u0db1\u0dca \u0dad\u0ddc\u0dbb \u0db1\u0dd0\u0dc0\u0dd4\u0db8\u0dca, \u0db4\u0dd2\u0dbb\u0dd2\u0dc3\u0dd2\u0daf\u0dd4, \u0db1\u0ddc\u0dad\u0dd0\u0dc5\u0dd4\u0dab\u0dd4 \u0db4\u0dbd\u0dad\u0dd4\u0dbb\u0dd4 \u0db4\u0dcf\u0dbb\u0dd2\u0db7\u0ddd\u0da2\u0db1\u0dba\u0da7 \u0d9c\u0dad \u0dc4\u0dd0\u0d9a\u0dd2 \u0d85\u0dad\u0dbb \u0db8\u0dd4\u0daf\u0dbd\u0dca \u0d87\u0dad\u0dd2 \u0db8\u0dd9\u0db1\u0dca\u0db8 \u0db8\u0dd4\u0daf\u0dbd\u0dca \u0db1\u0dd0\u0dad\u0dd2 \u0d85\u0dba\u0da7\u0daf \u0db4\u0dc4\u0dc3\u0dd4\u0dc0\u0dd9\u0db1\u0dca \u0dad\u0db8 \u0daf\u0ddb\u0db1\u0dd2\u0d9a \u0db4\u0dbd\u0dad\u0dd4\u0dbb\u0dd4 \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba \u0dc3\u0db4\u0dd4\u0dbb\u0dcf \u0d9c\u0dd0\u0db1\u0dd3\u0db8 \u0db4\u0dc4\u0dc3\u0dd4 \u0dc0\u0db1\u0dd4 \u0d87\u0dad.\n\u0d9c\u0dd9\u0dc0\u0dad\u0dca\u0dad\u0d9a \u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf \u0d9a\u0dd2\u0dbb\u0dd3\u0db8 \u0dad\u0dd4\u0dc5\u0dd2\u0db1\u0dca \u0db1\u0dd2\u0dad\u0dbb \u0dc0\u0dd9\u0dc5\u0dd9\u0db3\u0db4\u0ddc\u0dbd\u0dda \u0daf\u0d9a\u0dca\u0db1\u0da7 \u0dbd\u0dd0\u0db6\u0dd9\u0db1 \u0db4\u0dbd\u0dad\u0dd4\u0dbb\u0dd4\u0dc0\u0dbd\u0da7 \u0d85\u0db8\u0dad\u0dbb\u0dc0 \u0db1\u0dd9\u0dbd\u0dca\u0dbd\u0dd2, \u0dc0\u0dd9\u0dbb\u0dc5\u0dd4, \u0d85\u0db1\u0ddd\u0daf\u0dcf, \u0dbd\u0ddc\u0dc0\u0dd2, \u0db6\u0dd9\u0dbd\u0dd2, \u0d8b\u0d9c\u0dd4\u0dbb\u0dd0\u0dc3\u0dca\u0dc3, \u0d9a\u0dcf\u0db8\u0dbb\u0d82\u0d9a\u0dcf \u0dc0\u0dd0\u0db1\u0dd2 \u0daf\u0dda\u0dc1\u0dd3\u0dba \u0d8c\u0db1 \u0db7\u0dcf\u0dc0\u0dd2\u0dad \u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf \u0d9a\u0dbb\u0d9c\u0dad \u0dc4\u0dd0\u0d9a. \u0dc3\u0dd3\u0db8\u0dd2\u0dad \u0d89\u0da9 \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0d87\u0dad\u0dd2 \u0d9c\u0dd9\u0dc0\u0dad\u0dca\u0dad\u0d9a \u0dc0\u0dd4\u0dc0\u0daf \u0db6\u0daf\u0dca\u0db0 \u0db4\u0dbd\u0dad\u0dd4\u0dbb\u0dd4 \u0db4\u0dd0\u0dc5 \u0dc3\u0dd2\u0da7\u0dd4\u0dc0\u0dcf \u0db1\u0dd2\u0dc0\u0dd0\u0dbb\u0daf\u0dd2\u0dc0 \u0d9a\u0db4\u0dca\u0db4\u0dcf\u0daf\u0dd4 \u0d9a\u0dd2\u0dbb\u0dd3\u0db8 \u0dc4\u0dcf \u0db1\u0da9\u0dad\u0dca\u0dad\u0dd4 \u0d9a\u0dd2\u0dbb\u0dd3\u0db8 \u0dad\u0dd4\u0dc5\u0dd2\u0db1\u0dca \u0db4\u0dcf\u0dbb\u0dd2\u0db7\u0ddd\u0da2\u0db1 \u0d85\u0dc0\u0dc1\u0dca\u200d\u0dba\u0dad\u0dcf\u0dc0 \u0dc3\u0db4\u0dd4\u0dbb\u0dcf \u0d9c\u0db1\u0dca\u0db1\u0dcf \u0d85\u0dad\u0dbb\u0db8 \u0db7\u0dd4\u0db8\u0dd2\u0dba\u0dda \u0db5\u0dbd\u0daf\u0dcf\u0dba\u0dd2 \u0db6\u0dc0\u0daf \u0dc0\u0dd0\u0da9\u0dd2 \u0d9a\u0dbb\u0d9c\u0dad \u0dc4\u0dd0\u0d9a. \u0db8\u0dda \u0dad\u0dd4\u0dbd\u0dd2\u0db1\u0dca \u0d85\u0dad\u0dd3\u0dad\u0dba\u0dda \u0dc3\u0dd2\u0da7 \u0d85\u0db4 \u0dc3\u0dad\u0dd4\u0dc0 \u0dad\u0dd2\u0db6\u0dd4 \u0daf\u0dda\u0dc1\u0dd3\u0dba \u0db4\u0dbd\u0dad\u0dd4\u0dbb\u0dd4 \u0d86\u0dbb\u0d9a\u0dca\u0dc2\u0dcf \u0d9a\u0ddc\u0da7 \u0db4\u0dc0\u0dad\u0dca\u0dc0\u0dcf \u0d9c\u0dd0\u0db1\u0dd3\u0db8 \u0daf \u0dc3\u0dd2\u0daf\u0dd4\u0dc0\u0dda.\n\u0d9c\u0dc3\u0d9a\u0dca \u0dc3\u0dd2\u0da7\u0dd4\u0dc0\u0dd3\u0db8\u0dda \u0db4\u0dbb\u0db8\u0dcf\u0dbb\u0dca\u0dae \u0db4\u0dd4\u0daf\u0dca\u0d9c\u0dbd\u0dba\u0dcf\u0d9c\u0dd9\u0db1\u0dca \u0db4\u0dd4\u0daf\u0dca\u0d9c\u0dbd\u0dba\u0dcf\u0da7 \u0dc0\u0dd2\u0dc0\u0dd2\u0db0 \u0dc0\u0dd2\u0dba \u0dc4\u0dd0\u0d9a. \u0d92\u0dc0\u0dcf \u0d86\u0dc4\u0dcf\u0dbb, \u0d96\u0dc2\u0db0, \u0dc3\u0dd9\u0dc0\u0dab, \u0db7\u0dd6\u0db8\u0dd2 \u0d85\u0dbd\u0d82\u0d9a\u0dbb\u0dab\u0dba \u0dc4\u0ddd \u0dc3\u0dca\u0dc0\u0db7\u0dcf\u0dc0 \u0dc3\u0dde\u0db1\u0dca\u0daf\u0dbb\u0dca\u0dba \u0dc3\u0db3\u0dc4\u0dcf \u0dc0\u0dd2\u0dba \u0dc4\u0dd0\u0d9a. \u0d9a\u0dd9\u0dc3\u0dda \u0dc0\u0dd4\u0dc0\u0daf \u0d9c\u0dd9\u0dc0\u0dad\u0dca\u0dad\u0dda \u0db4\u0dbd\u0dad\u0dd4\u0dbb\u0dd4 \u0dc0\u0d9c\u0dcf\u0dc0 \u0db4\u0dc0\u0dd4\u0dbd\u0dda \u0dc3\u0dd2\u0dba\u0dbd\u0dd4 \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca\u0da7 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dc5 \u0dc4\u0dd0\u0d9a\u0dd2 \u0dc0\u0dca\u200d\u0dba\u0dc0\u0dc3\u0dcf\u0dba\u0d9a\u0dad\u0dca\u0dc0\u0dba\u0d9a\u0dd2. \u0d91\u0db8\u0dd9\u0db1\u0dca\u0db8 \u0daf\u0dbb\u0dd4\u0dc0\u0db1\u0dca\u0da7\u0daf \u0db4\u0dc0\u0dd4\u0dbd\u0dda \u0d86\u0dbb\u0dca\u0dae\u0dd2\u0d9a \u0daf\u0dd2\u0dba\u0dd4\u0dab\u0dd4\u0dc0\u0da7 \u0daf\u0dcf\u0dba\u0d9a \u0dc0\u0db1 \u0d85\u0dad\u0dbb\u0db8 \u0d92 \u0dad\u0dd4\u0dc5\u0dd2\u0db1\u0dca \u0daf\u0dd0\u0db1\u0dd4\u0db8 \u0d86\u0d9a\u0dbd\u0dca\u0db4 \u0dc0\u0dd0\u0da9\u0dd2\u0daf\u0dd2\u0dba\u0dd4\u0dab\u0dd4 \u0d9a\u0dbb\u0d9c\u0dad \u0dc4\u0dd0\u0d9a. \u0dc3\u0db8\u0dcf\u0da2\u0dd2\u0dba \u0dc0\u0dc1\u0dba\u0dd9\u0db1\u0dca \u0d9c\u0dad\u0dca\u0dc0\u0dd2\u0da7 \u0d9a\u0dcf\u0dbd\u0dba \u0db4\u0dca\u200d\u0dbb\u0dba\u0ddd\u0da2\u0db1\u0dc0\u0dad\u0dca \u0dc4\u0dcf \u0dc0\u0dd2\u0db1\u0dca\u0daf\u0db1\u0dcf\u0dad\u0dca\u0db8\u0d9a\u0dc0 \u0d9c\u0dad\u0d9a\u0dd2\u0dbb\u0dd3\u0db8\u0da7\u0dad\u0dca \u0db4\u0dd4\u0daf\u0dca\u0d9c\u0dbd \u0dc3\u0db8\u0dca\u0db6\u0db1\u0dca\u0db0\u0dad\u0dcf \u0dc0\u0dd0\u0da9\u0dd2\u0daf\u0dd2\u0dba\u0dd4\u0dab\u0dd4\u0dc0\u0da7\u0dad\u0dca \u0dc4\u0dda\u0dad\u0dd4\u0dc0\u0dda. \u0d85\u0dad\u0dd2\u0dbb\u0dd2\u0d9a\u0dca\u0dad\u0dba \u0d85\u0dc3\u0dbd\u0dca\u0dc0\u0dd0\u0dc3\u0dd2\u0dba\u0db1\u0dca \u0dc4\u0dcf \u0dc4\u0dd4\u0dc0\u0db8\u0dcf\u0dbb\u0dd4 \u0d9a\u0dbb \u0d9c\u0dd0\u0db1\u0dd3\u0db8 \u0db8\u0d9f\u0dd2\u0db1\u0dca \u0dc3\u0db8\u0dcf\u0da2 \u0dc3\u0db8\u0dca\u0db6\u0db1\u0dca\u0db0\u0dad\u0dcf \u0daf \u0dad\u0dc4\u0dc0\u0dd4\u0dbb\u0dd4 \u0d9a\u0dbb\u0d9c\u0dad \u0dc4\u0dd0\u0d9a. \u0d91\u0db8\u0dd9\u0db1\u0dca\u0db8 \u0db8\u0dd4\u0daf\u0dbd\u0da7 \u0dc3\u0db8\u0d9a\u0dc5 \u0db1\u0ddc\u0dc4\u0dd0\u0d9a\u0dd2 \u0db8\u0dcf\u0db1\u0dc3\u0dd2\u0d9a \u0dad\u0dd8\u0db4\u0dca\u0dad\u0dd2\u0dba\u0d9a\u0dca \u0d92 \u0dad\u0dd4\u0dc5\u0dd2\u0db1\u0dca \u0d85\u0dad\u0dca\u0dc0\u0dd2\u0db3\u0dd2\u0dba \u0dc4\u0dd0\u0d9a\u0dd2\u0dba.\n\u00a0\n\u0dc3\u0da7\u0dc4\u0db1: \u0dbb\u0dc0\u0dd3\u0db1\u0dcf \u0d8b\u0daf\u0dcf\u0dbb\u0dd2 \u0d8b\u0d9a\u0dca\u0dc0\u0dad\u0dca\u0dad \u0db4\u0dbb\u0dca\u0dba\u0dda\u0dc2\u0dab \u0db1\u0dd2\u0dbd\u0db0\u0dcf\u0dbb\u0dd2 \u0dc4\u0dd9\u0d9a\u0dca\u0da7\u0dbb\u0dca \u0d9a\u0ddc\u0db6\u0dca\u0db6\u0dd1\u0d9a\u0da9\u0dd4\u0dc0 \u0d9c\u0ddc\u0dc0\u0dd2 \u0d9a\u0da7\u0dba\u0dd4\u0dad\u0dd4 \u0db4\u0dbb\u0dca\u0dba\u0dda\u0dc2\u0dab \u0dc4\u0dcf \u0db4\u0dd4\u0dc4\u0dd4\u0dab\u0dd4 \u0d9a\u0dd2\u0dbb\u0dd3\u0db8\u0dda \u0d86\u0dba\u0dad\u0db1\u0dba\n\u0db1\u0dd2\u0daf\u0dc4\u0dc3\u0dca \u0d85\u0daf\u0dc4\u0dc3\u0dca"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0d9a\u0dcf\u0da7\u0dd6\u0db1"},
{"author(s)": "\u0db4\u0dca\u200d\u0dbb\u0dd2\u0db1\u0dca\u0dc3\u0dca \u0d9c\u0dd4\u0dab\u0dc3\u0dda\u0d9a\u0dbb", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dd2\u0db1\u0dca\u0dc3\u0dca \u0d9c\u0dd4\u0dab\u0dc3\u0dda\u0d9a\u0dbb\u0d9a\u0dca\u200d\u0dbb\u0dd3\u0da9\u0dcf\u0d86\u0dc3\u0dd2\u0dba\u0dcf - \u0d95\u0dc2\u0db1\u0dd2\u0dba\u0dcf \u0dbb\u0da7\u0dc0\u0dbd\u0dca 45\u0d9a \u0d87\u0db8\u0dd0\u0dad\u0dd2\u0dc0\u0dbb\u0dd4 \u0d9a\u0ddc\u0dc5\u0db9\u0da7\n\u0d86\u0dc3\u0dd2\u0dba\u0dcf - \u0d95\u0dc2\u0db1\u0dd2\u0dba\u0dcf \u0d9a\u0dc5\u0dcf\u0db4\u0dc0\u0dbd \u0dbb\u0da7\u0dc0\u0dbd\u0dca 45\u0d9a \u0d85\u0db8\u0dd0\u0dad\u0dd2\u0dc0\u0dbb\u0dd4 \u0dc4\u0dcf \u0db4\u0dca\u200d\u0dbb\u0db0\u0dcf\u0db1 \u0db4\u0dd9\u0dc5\u0dda \u0db1\u0dd2\u0dbd\u0db0\u0dcf\u0dbb\u0dd3\u0dc4\u0dd6 \u0d87\u0dad\u0dd4\u0dc5\u0dd4 80\u0d9a\u0dca \u0db4\u0db8\u0dab \u0dc3\u0dc4\u0db7\u0dcf\u0d9c\u0dd3\u0dc0\u0db1 \u0d86\u0dc3\u0dd2\u0dba\u0dcf - \u0d95\u0dc2\u0db1\u0dd2\u0dba\u0dcf \u0dbb\u0da7\u0dc0\u0dbd\u0dca \u0d85\u0dad\u0dbb \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db4\u0dd2\u0dc5\u0dd2\u0db6\u0db3 \u0d85\u0db1\u0dca\u0dad\u0dbb\u0dca\u0da2\u0dcf\u0dad\u0dd2\u0d9a \u0dc3\u0dc4\u0dba\u0ddd\u0d9c\u0dd3\u0dad\u0dcf\u0dc0 \u0dc0\u0dd0\u0da9\u0dd2 \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8\u0dda 15\u0dc0\u0dd0\u0db1\u0dd2 \u0dbb\u0dcf\u0da2\u0dca\u200d\u0dba \u0dad\u0dcf\u0db1\u0dca\u0dad\u0dca\u200d\u0dbb\u0dd2\u0d9a \u0db8\u0dc4\u0dcf \u0dc3\u0db8\u0dd4\u0dc5\u0dd4\u0dc0 \u0d85\u0daf (18) \u0dc4\u0dcf \u0dc4\u0dd9\u0da7 (19) \u0d9a\u0ddc\u0dc5\u0db9 \u0d9a\u0dd2\u0d82\u0d9c\u0dca\u0dc3\u0dca\u0db6\u0dbb\u0dd2 \u0dc4\u0ddd\u0da7\u0dbd\u0dba\u0dda\u0daf\u0dd3 \u0db4\u0dd0\u0dc0\u0dd0\u0dad\u0dca\u0dc0\u0dd9\u0dba\u0dd2. \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db4\u0dd2\u0dc5\u0dd2\u0db6\u0db3 \u0d85\u0db1\u0dca\u0dad\u0dbb\u0dca\u0da2\u0dcf\u0dad\u0dd2\u0d9a \u0dc3\u0dc4\u0dba\u0ddd\u0d9c\u0dd3\u0dad\u0dcf\u0dc0 \u0dc0\u0dd0\u0da9\u0dd2 \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8\u0dda \u0db8\u0dc4\u0dcf \u0dc3\u0db8\u0dd4\u0dc5\u0dd4\u0dc0\u0d9a\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0db4\u0dc5\u0db8\u0dd4 \u0d85\u0dc0\u0dc3\u0dca\u0dae\u0dcf\u0dc0 \u0db8\u0dd9\u0dba \u0dc0\u0db1 \u0d85\u0dad\u0dbb \u0db4\u0dc3\u0dd4\u0d9c\u0dd2\u0dba \u0dc0\u0dc3\u0dbb\u0dda\u0daf\u0dd3 \u0da0\u0dd3\u0db1\u0dba\u0dda \u0dc4\u0dd0\u0d82\u0d9c\u0dca\u0dc2\u0dd6 \u0dc4\u0dd2\u0daf\u0dd3 \u0db4\u0dd0\u0dc0\u0dd0\u0dad\u0dd2 \u0dc3\u0db8\u0dd4\u0dc5\u0dd4\u0dc0\u0dda\u0daf\u0dd3 \u0db8\u0dd9\u0dc4\u0dd2 \u0dc3\u0dad\u0dca\u0d9a\u0dcf\u0dbb\u0d9a\u0dad\u0dca\u0dc0\u0dba \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0da7 \u0db4\u0dd2\u0dbb\u0dd2\u0db1\u0dd0\u0db8\u0dd4\u0dab\u0dd2.\n\u0dbd\u0ddd\u0d9a \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db8\u0dbb\u0dca\u0daf\u0db1 \u0db1\u0dd2\u0dba\u0ddd\u0da2\u0dd2\u0dad\u0dcf\u0dba\u0dad\u0db1\u0dba\u0dda (wada) \u0dc3\u0db7\u0dcf\u0db4\u0dad\u0dd2 \u0d85\u0db8\u0dd9\u0dbb\u0dd2\u0d9a\u0dcf \u0d91\u0d9a\u0dca\u0dc3\u0dad\u0dca \u0da2\u0db1\u0db4\u0daf\u0dba\u0dda \u0dc1\u0dca\u200d\u0dbb\u0dd3\u0db8\u0dad\u0dca \u0d9a\u0dca\u200d\u0dbb\u0dd9\u0d9c\u0dca \u0dbb\u0dd3\u0da9\u0dca \u0db8\u0dc4\u0dad\u0dcf \u0db8\u0dd4\u0dbd\u0dc3\u0dd4\u0db1 \u0dc4\u0ddc\u0db6\u0dc0\u0db1 \u0db8\u0dda \u0dc3\u0db8\u0dd4\u0dc5\u0dd4\u0dc0\u0dda\u0daf\u0dd3 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0db1\u0dd2\u0dba\u0ddd\u0da2\u0db1\u0dba \u0d9a\u0dbb\u0db8\u0dd2\u0db1\u0dca \u0d9a\u0dca\u200d\u0dbb\u0dd3\u0da9\u0dcf \u0d87\u0db8\u0dd0\u0dad\u0dd2 \u0d85\u0db0\u0dd2\u0db1\u0dd3\u0dad\u0dd3\u0da5 \u0dc6\u0dba\u0dd2\u0dc3\u0dbb\u0dca \u0db8\u0dd4\u0dc3\u0dca\u0dad\u0dcf\u0db4\u0dcf \u0db8\u0dc4\u0dad\u0dcf \u0dc4\u0dcf \u0da2\u0dcf\u0dad\u0dd2\u0d9a \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db8\u0dbb\u0dca\u0daf\u0db1 \u0db1\u0dd2\u0dba\u0ddd\u0da2\u0dd2\u0dad\u0dcf\u0dba\u0dad\u0db1\u0dba\u0dda \u0dc3\u0db7\u0dcf\u0db4\u0dad\u0dd2 \u0db8\u0dc4\u0dcf\u0da0\u0dcf\u0dbb\u0dca\u0dba \u0d85\u0dbb\u0dca\u0da2\u0dd4\u0db1 \u0daf \u0dc3\u0dd2\u0dbd\u0dca\u0dc0\u0dcf \u0db8\u0dc4\u0dad\u0dcf \u0d87\u0dad\u0dd4\u0dc5\u0dd4 \u0db4\u0dd2\u0dbb\u0dd2\u0dc3\u0d9a\u0dca \u0d91\u0d9a\u0dca\u0dc0\u0dd9\u0dad\u0dd2.\n\u0d9a\u0dca\u200d\u0dbb\u0dd3\u0da9\u0dcf \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0dc4\u0dcf \u0da2\u0dcf\u0dad\u0dd2\u0d9a \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db8\u0dbb\u0dca\u0daf\u0db1 \u0db1\u0dd2\u0dba\u0ddd\u0da2\u0dd2\u0dad\u0dcf\u0dba\u0dad\u0db1\u0dba\u0dda \u0dc3\u0db7\u0dcf\u0db4\u0dad\u0dd2\u0dc0\u0dbb\u0dba\u0dcf \u0db8\u0dda \u0dc3\u0db8\u0dd4\u0dc5\u0dd4\u0dc0\u0dda\u0daf\u0dd3 \u0dc0\u0dd2\u0dc1\u0dda\u0dc2 \u0daf\u0dda\u0dc1\u0db1 \u0db4\u0dd0\u0dc0\u0dd0\u0dad\u0dca\u0dc0\u0dd3\u0db8\u0da7 \u0db1\u0dd2\u0dba\u0db8\u0dd2\u0dad \u0d85\u0dad\u0dbb \u0dbd\u0ddd\u0d9a \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db8\u0dbb\u0dca\u0daf\u0db1 \u0db1\u0dd2\u0dba\u0ddd\u0da2\u0dd2\u0dad\u0dcf\u0dba\u0dad\u0db1\u0dba\u0dda (wada) \u0d85\u0db0\u0dca\u200d\u0dba\u0d9a\u0dca\u0dc2 \u0da2\u0dd9\u0db1\u0dbb\u0dcf\u0dbd\u0dca \u0d94\u0dbd\u0dd2\u0dc0\u0dbb\u0dca \u0db1\u0dd2\u0d9c\u0dca\u0dbd\u0dd3, \u0db1\u0dd2\u0dba\u0ddd\u0da2\u0dca\u200d\u0dba \u0d85\u0db0\u0dca\u200d\u0dba\u0d9a\u0dca\u0dc2 \u0da2\u0dd9\u0db1\u0dbb\u0dcf\u0dbd\u0dca \u0dbb\u0dd9\u0db4\u0dca \u0d9a\u0ddc\u0dbd\u0dd3\u0db1\u0dca \u0d86\u0dc3\u0dd2\u0dba\u0dcf\u0db1\u0dd4 \u0dc3\u0db8\u0dd4\u0daf\u0dca\u200d\u0dbb\u0dd3\u0dba \u0dc1\u0dcf\u0db1\u0dca\u0dad\u0dd2\u0d9a\u0dbb \u0d9a\u0dc5\u0dcf\u0db4\u0dba\u0dda \u0d9a\u0dc5\u0dcf\u0db4 \u0d85\u0db0\u0dca\u200d\u0dba\u0d9a\u0dca\u0dc2 \u0d9a\u0dc3\u0dd4\u0dc4\u0dd2\u0dbb\u0ddd \u0dc4\u0dba\u0dcf\u0dc2\u0dd3 \u0dba\u0db1 \u0db8\u0dc4\u0dad\u0dca\u0dc0\u0dbb\u0dd4 \u0d87\u0dad\u0dd4\u0dc5\u0dd4 \u0db1\u0dd2\u0dbd\u0db0\u0dcf\u0dbb\u0dd3\u0dc4\u0dd6 \u0dc3\u0db8\u0dd4\u0dc5\u0dd4\u0dc0 \u0d87\u0db8\u0dd0\u0dad\u0dd3\u0db8\u0da7 \u0db1\u0dd2\u0dba\u0db8\u0dd2\u0dad\u0dba.\n\u0d86\u0dc3\u0dd2\u0dba\u0dcf - \u0d95\u0dc2\u0db1\u0dd2\u0dba\u0dcf \u0dbb\u0da7\u0dc0\u0dbd\u0dca \u0d85\u0dad\u0dbb \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db8\u0dc4\u0dcf \u0dc3\u0db8\u0dd4\u0dc5\u0dd4\u0dc0\u0da7 \u0db4\u0dc3\u0dd4\u0dc0 \u0daf\u0d9a\u0dd4\u0dab\u0dd4 \u0d86\u0dc3\u0dd2\u0dba\u0dcf \u0dbb\u0da7\u0dc0\u0dbd\u0dca \u0d85\u0dad\u0dbb \u0db1\u0dd2\u0dba\u0ddd\u0da2\u0dd2\u0dad\u0dba\u0db1\u0dca\u0d9c\u0dda \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0dc3\u0db8\u0dd4\u0dc5\u0dd4\u0dc0\u0d9a\u0dca \u0daf \u0db4\u0dd0\u0dc0\u0dd0\u0dad\u0dca\u0dc0\u0dd3\u0db8\u0da7 \u0d9a\u0da7\u0dba\u0dd4\u0dad\u0dd4 \u0dba\u0ddc\u0daf\u0dcf \u0d87\u0dad. \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0d9a\u0dca\u200d\u0dbb\u0dd3\u0da9\u0dcf \u0d8b\u0dc5\u0dd9\u0dbd\u0dc0\u0dbd\u0daf\u0dd3 \u0d9a\u0dca\u200d\u0dbb\u0dd3\u0da9\u0d9a \u0d9a\u0dca\u200d\u0dbb\u0dd3\u0da9\u0dd2\u0d9a\u0dcf\u0dc0\u0db1\u0dca \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db7\u0dcf\u0dc0\u0dd2\u0dad\u0dba\u0dd9\u0db1\u0dca \u0dad\u0ddc\u0dbb\u0dc0 \u0dad\u0dbb\u0d9c \u0dc0\u0dd0\u0daf\u0dd3\u0db8 \u0d8b\u0daf\u0dd9\u0dc3\u0dcf \u0d91\u0dc5\u0dd0\u0db9\u0dd2\u0dba \u0dba\u0dd4\u0dad\u0dd4 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0db8\u0dba \u0dad\u0dd3\u0dbb\u0dab \u0dbb\u0dd0\u0dc3\u0d9a\u0dca \u0db4\u0dd2\u0dc5\u0dd2\u0db6\u0db3 \u0db8\u0dda \u0db8\u0dc4\u0dcf \u0dc3\u0db8\u0dd4\u0dc5\u0dd4\u0dc0\u0dda\u0daf\u0dd3 \u0dc3\u0dcf\u0d9a\u0da0\u0dca\u0da1\u0dcf\u0dc0\u0da7 \u0d9c\u0db1\u0dd4 \u0d87\u0dad. \u0dbd\u0ddd\u0d9a \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db8\u0dbb\u0dca\u0daf\u0db1 \u0db1\u0dd2\u0dba\u0ddd\u0da2\u0dd2\u0dad\u0dcf\u0dba\u0dad\u0db1\u0dba\u0dda \u0d89\u0daf\u0dd2\u0dbb\u0dd2 \u0dc0\u0dd0\u0da9 \u0db4\u0dd2\u0dc5\u0dd2\u0dc0\u0dd9\u0dc5 \u0dc3\u0dcf\u0db8\u0dcf\u0da2\u0dd2\u0d9a \u0dbb\u0da7\u0dc0\u0dbd\u0dca \u0dc0\u0dd9\u0dad \u0db4\u0dd0\u0dc4\u0dd0\u0daf\u0dd2\u0dbd\u0dd2 \u0d9a\u0dbb\u0db1 \u0d85\u0dad\u0dbb \u0d91\u0db8 \u0dc0\u0dd0\u0da9 \u0dc3\u0da7\u0dc4\u0db1 \u0d85\u0db1\u0dd4\u0dc0 \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db8\u0dbb\u0dca\u0daf\u0db1 \u0dc3\u0dc4\u0dba\u0ddd\u0d9c\u0dd3\u0dad\u0dcf \u0dc0\u0dd0\u0da9 \u0db4\u0dd2\u0dc5\u0dd2\u0dc0\u0dd9\u0dc5 \u0daf\u0dd2\u0dba\u0dad\u0dca \u0d9a\u0dd9\u0dbb\u0dda. \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0da2\u0dcf\u0dc0\u0dcf\u0dbb\u0db8\u0da7 \u0d91\u0dbb\u0dd9\u0dc4\u0dd2\u0dc0 \u0db1\u0dd3\u0dad\u0dd2 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0dda\u0daf\u0dd3 \u0db6\u0dbd\u0db4\u0dcf\u0db1 \u0db4\u0dca\u200d\u0dbb\u0dc1\u0dca\u0db1, \u0d9a\u0dca\u200d\u0dbb\u0dd3\u0da9\u0d9a \u0d9a\u0dca\u200d\u0dbb\u0dd3\u0da9\u0dd2\u0d9a\u0dcf\u0dc0\u0db1\u0dca \u0dad\u0dc4\u0db1\u0db8\u0dca \u0d8b\u0dad\u0dca\u0dad\u0dda\u0da2\u0d9a \u0db7\u0dcf\u0dc0\u0dd2\u0dad\u0dba\u0dd9\u0db1\u0dca \u0dc0\u0dd0\u0dc5\u0dd0\u0d9a\u0dca\u0dc0\u0dd3\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0dad\u0dc0\u0daf\u0dd4\u0dbb\u0da7\u0dad\u0dca \u0d9a\u0dc5 \u0dba\u0dd4\u0dad\u0dd4 \u0db4\u0dd9\u0dc5\u0db9\u0dc0\u0dd3\u0db8\u0dca \u0db8\u0dda \u0dc3\u0db8\u0dd4\u0dc5\u0dd4\u0dc0\u0dda\u0daf\u0dd3 \u0db4\u0dd4\u0dc5\u0dd4\u0dbd\u0dca \u0dbd\u0dd9\u0dc3 \u0dc3\u0dcf\u0d9a\u0da0\u0dca\u0da1\u0dcf \u0d9a\u0dd9\u0dbb\u0dda.\n\u0db8\u0dda \u0d85\u0dad\u0dbb \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dc4\u0dcf \u0d94\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf \u0d9a\u0dca\u200d\u0dbb\u0dd3\u0da9\u0dcf \u0d8b\u0dad\u0dca\u0dad\u0dda\u0da2\u0d9a \u0db8\u0dbb\u0dca\u0daf\u0db1 \u0d85\u0db0\u0dd2\u0d9a\u0dcf\u0dbb\u0dd2 \u0daf\u0dd9\u0d9a \u0d85\u0dad\u0dbb \u0d85\u0dc0\u0db6\u0ddd\u0db0\u0dad\u0dcf \u0d9c\u0dd2\u0dc0\u0dd2\u0dc3\u0dd4\u0db8\u0d9a\u0dca \u0d85\u0dc3\u0dca\u0dc3\u0db1\u0dca \u0d9a\u0dd2\u0dbb\u0dd3\u0db8\u0daf \u0db8\u0dda \u0dc3\u0db8\u0dd4\u0dc5\u0dd4\u0dc0 \u0d85\u0dad\u0dbb\u0dad\u0dd4\u0dbb \u0dc3\u0dd2\u0daf\u0dd4\u0d9a\u0dd9\u0dbb\u0dda. \u0d91\u0db8 \u0d9c\u0dd2\u0dc0\u0dd2\u0dc3\u0dd4\u0db8 \u0db8\u0d9c\u0dd2\u0db1\u0dca \u0d94\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf \u0d9a\u0dca\u200d\u0dbb\u0dd3\u0da9\u0dcf \u0d8b\u0dad\u0dca\u0dad\u0dda\u0da2\u0d9a \u0d85\u0db0\u0dd2\u0d9a\u0dcf\u0dbb\u0dd2\u0dba\u0dda \u0dad\u0ddc\u0dbb\u0dad\u0dd4\u0dbb\u0dd4 \u0dad\u0dcf\u0d9a\u0dca\u0dc2\u0dab\u0dba, \u0db4\u0dbb\u0dd3\u0d9a\u0dca\u0dc2\u0dab \u0dc4\u0dcf \u0db1\u0dd3\u0dad\u0dd2 \u0d9a\u0dca\u0dc2\u0dda\u0dad\u0dca\u200d\u0dbb\u0dc0\u0dbd \u0daf\u0dd0\u0db1\u0dd4\u0db8, \u0db4\u0dc5\u0db4\u0dd4\u0dbb\u0dd4\u0daf\u0dca\u0daf \u0dc4\u0dd4\u0dc0\u0db8\u0dcf\u0dbb\u0dd4 \u0d9a\u0dbb \u0d9c\u0dd0\u0db1\u0dd3\u0db8\u0da7 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0da7 \u0d85\u0dc0\u0dc3\u0dca\u0dae\u0dcf\u0dc0 \u0d8b\u0daf\u0dcf\u0dc0\u0dda. \u0d91\u0db8\u0dd9\u0db1\u0dca\u0db8 \u0d94\u0dc3\u0dca\u0da7\u0dca\u200d\u0dbb\u0dda\u0dbd\u0dd2\u0dba\u0dcf\u0db1\u0dd4 \u0d96\u0dc2\u0db0 \u0db4\u0dbb\u0dd3\u0d9a\u0dca\u0dc2\u0dab \u0dbb\u0dc3\u0dcf\u0dba\u0db1\u0dcf\u0d9c\u0dcf\u0dbb\u0dba \u0dc3\u0db8\u0d9c \u0d91\u0d9a\u0dca\u0dc0\u0dd3 \u0db1\u0dc0 \u0dc3\u0dcf\u0dba\u0db1\u0dd2\u0d9a \u0db4\u0dbb\u0dd3\u0d9a\u0dca\u0dc2\u0dab \u0d86\u0dbb\u0db8\u0dca\u0db7 \u0d9a\u0dd2\u0dbb\u0dd3\u0db8\u0da7 \u0daf \u0dc3\u0dd6\u0daf\u0dcf\u0db1\u0db8\u0d9a\u0dd2.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0d9a\u0dd1\u0d9c\u0dbd\u0dca\u0dbd \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0d8b\u0db3\u0dd4\u0d9c\u0ddc\u0da9, \u0db6\u0ddc\u0dc3\u0dca\u0dc3\u0dd0\u0dbd\u0dca\u0dbd \u0d9c\u0dca\u200d\u0dbb\u0dcf\u0db8\u0dba\u0dda \u0db4\u0daf\u0dd2\u0d82\u0da0\u0dd2\u0dc0 \u0dc0\u0dd2\u0dc3\u0dd4 \u0da9\u0db6\u0dca. \u0d92. \u0dbb\u0db1\u0dca\u0dc4\u0dcf\u0db8\u0dd2 \u0dc4\u0dcf \u0da9\u0db6\u0dca. \u0d92. \u0da9\u0dd2\u0d82\u0d9c\u0dd2\u0dbb\u0dd2 \u0db8\u0dd0\u0dab\u0dd2\u0d9a\u0dda \u0dba\u0db1 \u0db8\u0dc0\u0dca\u0db4\u0dd2\u0dba \u0daf\u0dd9\u0db4\u0dc5\u0d9c\u0dda \u0daf\u0dbb\u0dd4\u0dc0\u0db1\u0dca \u0d85\u0da7 \u0daf\u0dd9\u0db1\u0dd9\u0d9a\u0dd4\u0d9c\u0dd9\u0db1\u0dca \u0dba\u0dd4\u0dad\u0dd4 \u0db4\u0dc0\u0dd4\u0dbd\u0dda \u0db6\u0dcf\u0dbd \u0daf\u0dbb\u0dd4\u0dc0\u0dcf \u0dbd\u0dd9\u0dc3 \u0da9\u0db6\u0dca. \u0d92. \u0d9c\u0dd4\u0dab\u0dbb\u0dad\u0dca\u0db1 \u0daf\u0dbb\u0dd4\u0dc0\u0dcf 1940 \u0da2\u0dd4\u0db1\u0dd2 12 \u0daf\u0dd2\u0db1 \u0d8b\u0db4\u0dad \u0dbd\u0dd0\u0db6\u0dd3\u0dba.\n\u0d8b\u0db3\u0dd4\u0d9c\u0ddc\u0da9, \u0db6\u0ddc\u0dc3\u0dca\u0dc3\u0dd0\u0dbd\u0dca\u0dbd \u0dbb\u0da2\u0dba\u0dda \u0db4\u0dcf\u0dc3\u0dbd\u0dd2\u0db1\u0dca \u0db8\u0dd6\u0dbd\u0dd2\u0d9a \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0da7\u0dba\u0dd4\u0dad\u0dd4 \u0dc4\u0daf\u0dcf\u0dbb\u0dcf \u0dba\u0da7\u0dd2\u0dba\u0db1\u0dca\u0dad\u0ddc\u0da7 \u0dc1\u0dca\u200d\u0dbb\u0dd3 \u0db1\u0db1\u0dca\u0daf\u0dcf\u0dbb\u0dcf\u0db8 \u0dc0\u0dd2\u0dc4\u0dcf\u0dbb\u0dcf\u0db0\u0dd2\u0db4\u0dad\u0dd2\u0dc0 \u0dc0\u0dd0\u0da9 \u0dc0\u0dd2\u0dc3\u0dd6 \u0d85\u0dbd\u0dc0\u0dad\u0dd4\u0dbb\u0dda \u0db0\u0db8\u0dca\u0db8\u0dcf\u0db1\u0db1\u0dca\u0daf, \u0d85\u0dbd\u0dc0\u0dad\u0dd4\u0dbb\u0dda \u0db0\u0db8\u0dca\u0db8\u0d9a\u0dd2\u0dad\u0dca\u0dad\u0dd2 \u0dba\u0db1 \u0dc4\u0dd2\u0db8\u0dd2\u0db4\u0dcf\u0dab\u0db1\u0dca \u0dc0\u0dc4\u0db1\u0dca\u0dc3\u0dda\u0dbd\u0dcf \u0dc0\u0dd9\u0dad\u0dd2\u0db1\u0dca \u0daf\u0dc4\u0db8\u0dca \u0d9a\u0dbb\u0dd4\u0dab\u0dd4 \u0db4\u0dca\u200d\u0dbb\u0d9c\u0dd4\u0dab\u0d9a\u0ddc\u0da7 1954 \u0db1\u0ddc\u0dc0\u0dd0\u0db8\u0dca\u0db6\u0dbb\u0dca 08 \u0daf\u0dd2\u0db1 \u0dba\u0da7\u0dd2\u0dba\u0db1\u0dca\u0dad\u0ddc\u0da7, \u0dc1\u0dca\u200d\u0dbb\u0dd3 \u0db1\u0db1\u0dca\u0daf\u0dcf\u0dbb\u0dcf\u0db8 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba\u0dda\u0daf\u0dd3 \u0dc3\u0d82\u0d9d \u0dc1\u0dcf\u0dc3\u0db1\u0dba\u0da7 \u0db4\u0dd2\u0dc0\u0dd2\u0dc3\u0dd3\u0db8\u0dd9\u0db1\u0dca \u0db6\u0ddc\u0dc3\u0dca\u0dc3\u0dd0\u0dbd\u0dca\u0dbd\u0dda \u0db0\u0db8\u0dca\u0db8\u0dcf\u0dc0\u0dcf\u0dc3 \u0dc4\u0dd2\u0db8\u0dd2 \u0db1\u0db8\u0dd2\u0db1\u0dca \u0db4\u0dd0\u0dc0\u0dd2\u0daf\u0dd2 \u0db6\u0dd2\u0db8\u0da7 \u0db4\u0dad\u0dca\u0dc0\u0dd2\u0dba. 1957 \u0dc0\u0dbb\u0dca\u0dc2\u0dba\u0dda\u0daf\u0dd3 \u0d9a\u0dd4\u0dbb\u0dd4\u0dab\u0dd1\u0d9c\u0dbd \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0dc0\u0dd1\u0d8b\u0da9 \u0dc1\u0dca\u200d\u0dbb\u0dd3 \u0dc0\u0dd2\u0daf\u0dca\u200d\u0dba\u0dcf\u0dad\u0dd2\u0dbd\u0d9a \u0db4\u0dd2\u0dbb\u0dd2\u0dc0\u0dd9\u0db1\u0dca\u0dc4\u0dd2 \u0db8\u0dd6\u0dbd\u0dd2\u0d9a \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc4\u0daf\u0dcf\u0dbb\u0dcf 1961 \u0da2\u0dd6\u0db1\u0dd2 23 \u0daf\u0dd2\u0db1 \u0db8\u0dbd\u0dca\u0dc0\u0dad\u0dd4 \u0dc0\u0dd2\u0dc4\u0dcf\u0dbb\u0dba\u0dd3\u0dba \u0d8b\u0db4\u0ddd\u0dc3\u0dae\u0dcf\u0d9c\u0dcf\u0dbb\u0dba\u0dda \u0d9c\u0dde\u0dbb\u0dc0\u0dcf\u0dbb\u0dca\u0dae \u0db4\u0dd4\u0dbb\u0dd2\u0da2\u0dca\u0da2\u0dbd \u0dc1\u0dca\u200d\u0dbb\u0dd3 \u0dc3\u0dd2\u0daf\u0dca\u0db0\u0dcf\u0dbb\u0dca\u0dae \u0dc3\u0dbb\u0dab\u0d82\u0d9a\u0dbb\u0dcf\u0db7\u0dd2\u0db0\u0dcf\u0db1 \u0db8\u0dc4\u0dcf\u0db1\u0dcf\u0dba\u0d9a \u0dc0\u0dc4\u0db1\u0dca\u0dc3\u0dda\u0dbd\u0dcf \u0db4\u0dca\u200d\u0dbb\u0db8\u0dd4\u0d9b \u0dad\u0dd4\u0db1\u0dca\u0d9a\u0ddd\u0dbb\u0dbd\u0dba\u0dda \u0dc4\u0dcf \u0db4\u0dc4\u0dad \u0db6\u0dd4\u0dbd\u0dad\u0dca\u0d9c\u0db8 \u0daf\u0dd9\u0db4\u0dc5\u0dcf\u0dad\u0dda \u0db4\u0dca\u200d\u0dbb\u0db0\u0dcf\u0db1 \u0dc3\u0d82\u0d9d\u0db1\u0dcf\u0dba\u0d9a \u0db4\u0dd3\u0dad\u0dd8\u0db1\u0dca \u0dc0\u0dc4\u0db1\u0dca\u0dc3\u0dda\u0dbd\u0dcf\u0d9c\u0dda \u0db1\u0dcf\u0dba\u0d9a\u0dad\u0dca\u0dc0\u0dba\u0dd9\u0db1\u0dca \u0d8b\u0db4\u0dc3\u0db8\u0dca\u0db4\u0daf\u0dcf \u0daf\u0dd2\u0dc0\u0dd2\u0dba\u0da7 \u0db4\u0dad\u0dca\u0dc0\u0dd2\u0dba.\n1962 \u0dc0\u0dbb\u0dca\u0dc2\u0dba\u0dda\u0daf\u0dd3 \u0d9c\u0d82\u0d9c\u0ddc\u0da9\u0dc0\u0dd2\u0dbd \u0dc0\u0dd2\u0daf\u0dca\u200d\u0dba\u0ddd\u0daf\u0dba \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0da7 \u0d87\u0dad\u0dd4\u0dc5\u0dad\u0dca \u0dc0\u0dd6 \u0d8b\u0db1\u0dca\u0dc0\u0dc4\u0db1\u0dca\u0dc3\u0dda 1965 \u0daf\u0dd3 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dd9\u0db1\u0dca \u0dc3\u0dcf\u0db8\u0dcf\u0db1\u0dca\u200d\u0dba \u0d85\u0db0\u0dca\u200d\u0dba\u0dcf\u0db4\u0db1\u0dba \u0db4\u0dc1\u0dca\u0da0\u0dcf\u0dad\u0dca \u0d8b\u0db4\u0dcf\u0db0\u0dd2\u0dba \u0dbd\u0db6\u0dcf\u0d9c\u0db1\u0dd2\u0db8\u0dd2\u0db1\u0dca 1979 \u0dc0\u0dc3\u0dbb\u0dda\u0daf\u0dd3 \u0d9a\u0ddc\u0dc5\u0db9 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dd9\u0db1\u0dca \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dc1\u0dca\u0da0\u0dcf\u0dad\u0dca \u0d8b\u0db4\u0dcf\u0db0\u0dd2\u0dba \u0dbd\u0db6\u0dcf \u0db4\u0dd4\u0dc4\u0dd4\u0dab\u0dd4 \u0d86\u0da0\u0dcf\u0dbb\u0dca\u0dba \u0db1\u0db8\u0d9a\u0dca \u0dc4\u0dd0\u0da7\u0dd2\u0dba\u0da7 \u0db4\u0dad\u0dca\u0dc0\u0dd2\u0dba. 1981 \u0dc3\u0dd2\u0da7 1995 \u0daf\u0d9a\u0dca\u0dc0\u0dcf \u0d9a\u0dcf\u0dbd\u0dba \u0dad\u0dd4\u0dbd \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0dbb\u0dad\u0dca\u0db8\u0dbd\u0dcf\u0db1 \u0db4\u0dd2\u0dbb\u0dd2\u0dc0\u0dd9\u0db1\u0dca \u0d9c\u0dd4\u0dbb\u0dd4 \u0d85\u0db7\u0dca\u200d\u0dba\u0dcf\u0dc3 \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0d9a\u0dae\u0dd2\u0d9a\u0dcf\u0da0\u0dcf\u0dbb\u0dca\u0dba\u0dc0\u0dbb\u0dba\u0d9a\u0dd4 \u0db8\u0dd9\u0db1\u0dca\u0db8 \u0db1\u0dd2\u0dba\u0ddd\u0da2\u0dca\u200d\u0dba \u0d86\u0dba\u0dad\u0db1\u0dcf\u0db0\u0dd2\u0db4\u0dad\u0dd2 \u0dc0\u0dc1\u0dba\u0dd9\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dda\u0dba. \u0d85\u0db4 \u0dc4\u0dd2\u0db8\u0dd2\u0db4\u0dcf\u0dab\u0ddd 1995 \u0dc3\u0dd2\u0da7 2000 \u0dc0\u0dc3\u0dbb \u0daf\u0d9a\u0dca\u0dc0\u0dcf \u0dbb\u0dad\u0dca\u0db8\u0dbd\u0dcf\u0db1 \u0dc3\u0dd3\u0dad\u0dcf\u0dc0\u0d9a\u0db4\u0dd4\u0dbb \u0d9c\u0dd4\u0dbb\u0dd4 \u0db4\u0dd2\u0dbb\u0dd2\u0dc0\u0dd9\u0db1\u0dca \u0d85\u0db7\u0dca\u200d\u0dba\u0dcf\u0dc3 \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0d86\u0dba\u0dad\u0db1\u0dcf\u0db0\u0dd2\u0db4\u0dad\u0dd2 \u0dbd\u0dd9\u0dc3 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0d85\u0dad\u0dbb \u0d9c\u0dca\u200d\u0dbb\u0dcf\u0db8\u0dd3\u0dba \u0db4\u0dca\u200d\u0dbb\u0daf\u0dda\u0dc1\u0dba\u0db1\u0dca\u0dc4\u0dd2 \u0db7\u0dd2\u0d9a\u0dca\u0dc2\u0dd4\u0db1\u0dca \u0dc0\u0dc4\u0db1\u0dca\u0dc3\u0dda\u0dbd\u0dcf\u0d9c\u0dda \u0d85\u0db0\u0dca\u200d\u0dba\u0dcf\u0db4\u0db1\u0dba\u0dda \u0dc0\u0dd0\u0da9\u0dd2\u0daf\u0dd2\u0dba\u0dd4\u0dab\u0dd4\u0dc0 \u0dc3\u0db3\u0dc4\u0dcf \u0d91\u0db8 \u0d85\u0dbb\u0db8\u0dd4\u0dab \u0d87\u0dad\u0dd2\u0dc0 \u0dbb\u0dad\u0dca\u0db8\u0dbd\u0dcf\u0db1 \u0db4\u0dd2\u0dbb\u0dd2\u0dc0\u0dd9\u0db1\u0dca \u0d85\u0db7\u0dca\u200d\u0dba\u0dcf\u0dc3 \u0dc0\u0dd2\u0daf\u0dca\u200d\u0dba\u0dcf\u0dbd\u0dba, \u0dc3\u0dd3\u0dad\u0dcf\u0dc0\u0d9a \u0db4\u0dd2\u0dbb\u0dd2\u0dc0\u0dd9\u0db1\u0dca \u0d9c\u0dd4\u0dbb\u0dd4 \u0d85\u0db7\u0dca\u200d\u0dba\u0dcf\u0dc3 \u0dc0\u0dd2\u0daf\u0dca\u200d\u0dba\u0dcf\u0dbd\u0dba \u0dc0\u0dd9\u0dad \u0d9c\u0dd9\u0db1 \u0d92\u0db8 \u0dc3\u0db3\u0dc4\u0dcf \u0db4\u0dd4\u0dbb\u0ddd\u0d9c\u0dcf\u0db8\u0dd3\u0dc0 \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dda\u0dba. \u0dc1\u0dca\u200d\u0dbb\u0dd3 \u0db1\u0db1\u0dca\u0daf\u0dcf\u0dbb\u0dcf\u0db8 \u0dc0\u0dd2\u0dc4\u0dcf\u0dbb\u0dcf\u0db0\u0dd2\u0db4\u0dad\u0dd2\u0dc0 \u0dc3\u0dd2\u0da7\u0dd2 \u0db4\u0dd6\u0da2\u0dca\u200d\u0dba\u0db4\u0dcf\u0daf \u0db0\u0db8\u0dca\u0db8\u0d9a\u0dd2\u0dad\u0dca\u0dad\u0dd2 \u0dc4\u0dd2\u0db8\u0dd2\u0db4\u0dcf\u0dab\u0db1\u0dca\u0d9c\u0dda \u0d85\u0db4\u0dc0\u0dad\u0dca\u0dc0\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0d85\u0db4 \u0dc4\u0dd2\u0db8\u0dd2\u0db4\u0dcf\u0dab\u0ddd \u0dc1\u0dca\u200d\u0dbb\u0dd3 \u0db1\u0db1\u0dca\u0daf\u0dcf\u0dbb\u0dcf\u0db8 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba\u0dda \u0dc0\u0dd2\u0dc4\u0dcf\u0dbb\u0dcf\u0db0\u0dd2\u0db4\u0dad\u0dd2 \u0dc4\u0dd2\u0db8\u0dd2\u0db4\u0dcf\u0dab\u0db1\u0dca \u0db6\u0dc0\u0da7 \u0db4\u0dad\u0dca\u0dc0\u0dd2\u0dba.\n\u0dba\u0da7\u0dd2\u0dba\u0db1\u0dca\u0dad\u0ddc\u0da7 \u0dc3\u0db8\u0dd6\u0dc4 -\u0d9a\u0dd4\u0db8\u0dcf\u0dbb\u0dc3\u0dd2\u0d82\u0dc4 \u0d9c\u0dd4\u0dab\u0daf\u0dcf\u0dc3\n\u0db0\u0dbb\u0dca\u0db8  \u0dc3\u0db7\u0dcf\u0dc0"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0db6\u0dd4\u0daf\u0dd4 \u0dc3\u0db8\u0dba \u0db8\u0dd9\u0dbb\u0da7 \u0db8\u0dd4\u0dbd\u0dca\u0db6\u0dd0\u0dc3 \u0d9c\u0dd0\u0db1\u0dd3\u0db8\u0dad\u0dca \u0dc3\u0db8\u0d9f\u0db8 \u0dc3\u0db8\u0dcf\u0da2 \u0db4\u0dd4\u0db1\u0dbb\u0dd4\u0daf\u0dba\u0d9a\u0dca \u0db4\u0dd9\u0dbb\u0dd0\u0dbd\u0dd2\u0dba\u0d9a\u0dca \u0d87\u0dad\u0dd2\u0dc0\u0dd2\u0dba. \u0d92 \u0dc3\u0db3\u0dc4\u0dcf \u0d8b\u0db4\u0dc3\u0dca\u0dae\u0db8\u0dca\u0db7\u0d9a \u0dc0\u0dd6 \u0daf\u0dd9\u0daf\u0dd9\u0db1\u0dd9\u0d9a\u0dd2. \u0d91\u0db1\u0db8\u0dca \u0db8\u0dd2\u0dc4\u0dd2\u0db3\u0dd4 \u0db8\u0dcf\u0dc4\u0dd2\u0db8\u0dd2\u0dba\u0db1\u0dca \u0dc4\u0dcf \u0dc3\u0d82\u0d9d\u0db8\u0dd2\u0dad\u0dca\u0dad\u0dcf \u0db8\u0dd9\u0dc4\u0dd9\u0dab\u0dd2\u0dba \u0dba.\n\u0dbb\u0dcf\u0da2\u0dca\u200d\u0dba \u0d85\u0db1\u0dd4\u0d9c\u0dca\u200d\u0dbb\u0dc4\u0dba \u0db1\u0ddc\u0d85\u0da9\u0dd4\u0dc0 \u0dbd\u0dd0\u0db6\u0dd3\u0db8\u0dd9\u0db1\u0dca \u0db6\u0dd4\u0daf\u0dd4\u0dc3\u0db8\u0dba \u0d9c\u0db8\u0dca-\u0db1\u0dd2\u0dba\u0db8\u0dca\u0d9c\u0db8\u0dca \u0daf\u0db1\u0dc0\u0dca - \u0db4\u0dc3\u0dbd\u0dca \u0daf\u0db1\u0dc0\u0dca \u0dc4\u0dcf \u0db4\u0dd4\u0dbb-\u0dc0\u0dd2\u0dc3\u0dbd\u0dca \u0db4\u0dd4\u0dbb \u0d94\u0dc3\u0dca\u0dc3\u0dda \u0dc0\u0dca\u200d\u0dba\u0dcf\u0db4\u0dca\u0dad\u0dc0\u0dd3\u0db8\u0dad\u0dca \u0dc3\u0db8\u0d9f\u0db8 \u0db8\u0dd2\u0db1\u0dd2\u0dc3\u0dd4\u0db1\u0dca\u0d9c\u0dda \u0da0\u0dd2\u0dad\u0dca\u0dad \u0db4\u0dca\u200d\u0dbb\u0db6\u0ddd\u0db0\u0dba \u0dc0\u0dd9\u0db1\u0daf\u0dcf\u0da7 \u0dc0\u0da9\u0dcf \u0dc0\u0dd9\u0db1\u0dc3\u0dca \u0dc3\u0dca\u0dc0\u0dbb\u0dd6\u0db4\u0dba\u0d9a\u0dca \u0d9c\u0db1\u0dca\u0db1\u0dcf \u0dbd\u0daf\u0dd3.\n\u0db4\u0dca\u200d\u0dbb\u0dcf\u0d9c\u0dca \u0d87\u0daf\u0dc4\u0dd2\u0dbd\u0dd2\u0dc0\u0dbd\u0dd2\u0db1\u0dca \u0dc4\u0dd9\u0db8\u0dca\u0db6\u0dad\u0dca\u0dc0\u0dd3 \u0dc3\u0dd2\u0da7\u0dd2 \u0da2\u0db1\u0dba\u0dcf\u0da7 \u0db6\u0dd4\u0daf\u0dd4\u0dc3\u0db8\u0dba\u0dd9\u0db1\u0dca \u0d86\u0db7\u0dcf\u0dc3\u0dba \u0dbd\u0dd0\u0db6\u0dd3\u0db8 \u0d85\u0db1\u0dd4\u0dc0 \u0dc3\u0dca\u0dc0\u0d9a\u0dd3\u0dba \u0da2\u0dd3\u0dc0\u0dd2\u0dad\u0dba \u0d9a\u0dd9\u0dbb\u0dd9\u0dc4\u0dd2 \u0d85\u0db4\u0dda\u0d9a\u0dca\u0dc2\u0dcf \u0dad\u0db6\u0dcf \u0d9c\u0dad \u0dc4\u0dd0\u0d9a\u0dd2 \u0dad\u0dad\u0dca\u0dad\u0dca\u0dc0\u0dba\u0d9a\u0da7 \u0db4\u0dcf\u0dad\u0dca\u200d\u0dbb\u0dc0\u0dd2\u0dab\u0dd2. \u0d85\u0dad\u0dd2\u0dc1\u0dba\u0dd2\u0db1\u0dca\u0db8 \u0dc3\u0db8\u0dcf\u0da2 \u0db0\u0dbb\u0dca\u0db8 \u0dc4\u0dd0\u0da9 \u0d9c\u0dd0\u0dc3\u0dd3\u0db8 \u0d9a\u0dd9\u0dbb\u0dd9\u0dc4\u0dd2 \u0d91\u0daf\u0dcf \u0da2\u0db1\u0d9a\u0dcf\u0dba \u0d8b\u0db1\u0db1\u0dca\u0daf\u0dd4\u0dc0\u0d9a\u0dca \u0daf \u0daf\u0dd0\u0d9a\u0dca\u0dc0\u0dd6\u0dc4. \u0da2\u0dd3\u0dc0\u0dad\u0dca\u0dc0\u0dd3\u0db8 \u0db4\u0db8\u0dab\u0d9a\u0dca \u0db1\u0ddc\u0dc0, \u0da2\u0dd3\u0dc0\u0dd2\u0dad\u0dba \u0dad\u0dc0\u0dad\u0dca \u0db4\u0dca\u200d\u0dbb\u0db7\u0dcf\u0dc0\u0dd2\u0dad\u0dc0\u0dd3\u0db8\u0da7 \u0db1\u0db8\u0dca \u0dc3\u0db8\u0dcf\u0da2 \u0db0\u0dbb\u0dca\u0db8 \u0daf \u0dad\u0dd2\u0db6\u0dd2\u0dba \u0dba\u0dd4\u0dad\u0dd4\u0dba \u0dba\u0db1\u0dca\u0db1 \u0daf \u0dc3\u0db8\u0dcf\u0da2\u0dba\u0dda \u0d9a\u0dd9\u0db8\u0dd9\u0db1\u0dca \u0db8\u0dd4\u0dbd\u0dca \u0db6\u0dd0\u0dc3 \u0d9c\u0db1\u0dca\u0db1\u0dcf \u0dc0\u0dd6 \u0d9a\u0dbb\u0dd4\u0dab\u0d9a\u0dd2. \u0db8\u0dda \u0dc3\u0db3\u0dc4\u0dcf \u0d85\u0dad\u0dd2\u0dc1\u0dba\u0dd2\u0db1\u0dca \u0dc3\u0d9f \u0db4\u0dbb\u0db4\u0dd4\u0dbb\u0d9a\u0dca \u0db6\u0dd2\u0dc4\u0dd2\u0dc0\u0dd3\u0db8 \u0dc0\u0dd0\u0daf\u0d9c\u0dad\u0dca \u0dbd\u0d9a\u0dca\u0dc2\u0dab\u0dba\u0d9a\u0dd2. \u0db8\u0dd2\u0db1\u0dd2\u0dc3\u0dcf \u0dad\u0dd4\u0dbd\u0db1\u0dcf\u0dad\u0dca\u0db8\u0d9a\u0dc0 \u0dc3\u0dd2\u0dad\u0dcf \u0db6\u0dd0\u0dbd\u0dd3\u0db8\u0da7 \u0db4\u0dd4\u0dbb\u0dd4\u0daf\u0dd4\u0dc0\u0dd3\u0db8 \u0d85\u0db1\u0dd4\u0dc0 \u0da2\u0dd3\u0dc0\u0dd2\u0dad\u0dba \u0dba\u0db1\u0dd4 \u0d9a\u0dd4\u0db8\u0d9a\u0dca \u0daf \u0dba\u0db1\u0dca\u0db1 \u0d9c\u0dd0\u0db1\u0dad\u0dca \u0db0\u0dbb\u0dca\u0db8 \u0db8\u0dcf\u0dbb\u0dca\u0d9c \u0d94\u0dc3\u200d\u0dca\u200d\u0dd9\u0dc3\u200d\u0dca\u200d \u0dc3\u0dcf\u0db4\u0dda\u0d9a\u0dca\u0dc2\u0dc0 \u0dc3\u0dd2\u0dad\u0dcf \u0db8\u0dd9\u0dc4\u0dd9\u0dba\u0dc0\u0dd3\u0db8\u0da7 \u0db4\u0dd4\u0dbb\u0dd4\u0daf\u0dd4 \u0dc0\u0dd3\u0db8\u0dd9\u0db1\u0dca \u0d9a\u0dd1\u0db8, \u0db6\u0dd3\u0db8, \u0d87\u0db3\u0dd3\u0db8 \u0dc4\u0dcf \u0db4\u0dd0\u0dc0\u0dd0\u0dad\u0dca\u0db8 \u0db4\u0dd9\u0dbb\u0da7 \u0dc0\u0da9\u0dcf \u0dc0\u0dd2\u0db0\u0dd2\u0db8\u0dad\u0dca \u0db6\u0dc0\u0dad\u0dca \u0dc4\u0dcf \u0d9a\u0dca\u200d\u0dbb\u0db8\u0dc0\u0dad\u0dca \u0db6\u0dc0\u0d9a\u0dca \u0d9c\u0db1\u0dd4 \u0dbd\u0dd0\u0db6\u0dd3\u0dba.\n\u0db8\u0dda \u0dc3\u0db8\u0dcf\u0da2 \u0db0\u0dbb\u0dca\u0db8\u0dad\u0dcf\u0dc0\u0db1\u0dca\u0da7 \u0db4\u0daf\u0db1\u0db8 \u0dc0\u0dd0\u0da7\u0dd4\u0dab\u0dda \u0db4\u0db1\u0dca\u0dc3\u0dbd \u0d86\u0dc1\u0dca\u200d\u0dbb\u0dd2\u0dad\u0dc0\u0dba. \u0db7\u0dd2\u0d9a\u0dca\u0dc2\u0dd4 \u0dc3\u0db8\u0dcf\u0da2\u0dba\u0d9a\u0dca \u0d87\u0dad\u0dd2\u0dc0\u0dd3\u0db8\u0dad\u0dca \u0dc3\u0db8\u0d9f\u0db8 \u0db4\u0db1\u0dca\u0dc3\u0dbd \u0d9a\u0dda\u0db1\u0dca\u0daf\u0dca\u200d\u0dbb\u0dc3\u0dca\u0dae\u0dcf\u0db1\u0dba \u0db6\u0dc0\u0da7 \u0db4\u0dad\u0dca\u0dc0\u0dd2\u0dab\u0dd2. \u2018\u0db4\u0db1\u0dca\u0dc3\u0dbd \u0dc4\u0dd9\u0dc0\u0dad\u0dca \u0d86\u0dbb\u0dcf\u0db8\u2019 \u0d89\u0daf\u0dd2\u0dc0\u0dd3\u0db8 \u0da2\u0db1\u0dba\u0dcf\u0d9c\u0dda \u0da2\u0dd3\u0dc0\u0dd2\u0dad\u0dc0\u0dbd \u0dc0\u0dd9\u0db1\u0dc3\u0d9a\u0da7 \u0d89\u0dc0\u0dc4\u0dbd\u0dca \u0dc0\u0dd2\u0dba. \u0db7\u0dd2\u0d9a\u0dca\u0dc2\u0dd6\u0db1\u0dca\u0d9c\u0dda \u0d87\u0dc3\u0dd4\u0dbb \u0db1\u0dd2\u0dc3\u0dcf \u0da2\u0db1\u0dad\u0dcf\u0dc0 \u0db0\u0dbb\u0dca\u0db8 \u0db8\u0dcf\u0dbb\u0dca\u0d9c\u0dba\u0da7 \u0db4\u0dd2\u0dc0\u0dd2\u0dc3\u0dd2\u0dba\u0dc4. \u0dc3\u0d9f \u0d87\u0dc3\u0dd4\u0dbb \u0d9c\u0dd4\u0dbb\u0dd4 \u0d87\u0dc3\u0dd4\u0dbb \u0d9a\u0ddc\u0da7\u0d9c\u0dd9\u0db1 \u0dc3\u0dd2\u0dbb\u0dd2\u0dad\u0dca-\u0dc0\u0dd2\u0dbb\u0dd2\u0dad\u0dca\u0dc0\u0dbd\u0da7 \u0daf \u0d94\u0dc0\u0dd4\u0dc4\u0dd4 \u0db1\u0dd0\u0db9\u0dd4\u0dbb\u0dd4 \u0dc0\u0dd6\u0dc4. \u0db4\u0db1\u0dca\u0dc3\u0dbd\u0da7 \u0db4\u0dd2\u0dc0\u0dd2\u0dc3\u0dd9\u0db1\u0dca\u0db1\u0da7 \u0db4\u0dd9\u0dbb\u0dcf\u0dad\u0dd4\u0dc0 \u0db4\u0db1\u0dca\u0dc3\u0dbd\u0dca \u0daf\u0ddc\u0dbb\u0da7\u0dd4\u0dc0\u0dda \u0dad\u0dd2\u0db6\u0dd4\u0dab\u0dd4 \u0da2\u0dbd \u0db6\u0db3\u0dd4\u0db1\u0dca\u0dc0\u0dbd \u0da2\u0dbd\u0dba\u0dd9\u0db1\u0dca \u0d85\u0dad\u0dca \u0db4\u0dcf \u0dc3\u0ddd\u0daf\u0dcf \u0dc0\u0dd2\u0dc4\u0dcf\u0dbb\u0d9c\u0dd9\u0da7 \u0db4\u0dd2\u0dc0\u0dd2\u0dc3\u0dd3\u0db8 \u0daf \u0d87\u0dad\u0dd2\u0dc0\u0dd4\u0dab\u0dda \u0db8\u0dda \u0dc3\u0db8\u0dcf\u0da2 \u0db4\u0dd9\u0dbb\u0dc5\u0dd2\u0dba\u0dad\u0dca \u0dc3\u0db8\u0d9f\u0db8\u0dba. \u0dc4\u0dd2\u0dc3\u0dca \u0dc0\u0dd0\u0dc3\u0dd4\u0db8\u0dca \u0db4\u0dcf\u0dc0\u0dc4\u0db1\u0dca \u0d9c\u0dbd\u0dc0\u0dcf \u0dc0\u0dd2\u0dc4\u0dcf\u0dbb \u0d9c\u0dd9\u0da7 \u0db4\u0dd2\u0dc0\u0dd2\u0dc3\u0dd3\u0db8\u0da7 \u0daf \u0da2\u0db1\u0d9a\u0dcf\u0dba \u0db1\u0dd0\u0db9\u0dd4\u0dbb\u0dd4\u0dc0\u0dd6\u0dba\u0dda \u0db6\u0dd4\u0daf\u0dd4\u0dc3\u0db8\u0dba \u0db1\u0dd2\u0dc3\u0dcf\u0dba.\n\u0d85\u0db1\u0dd4\u0dbb\u0db4\u0dd4\u0dbb \u0dba\u0dd4\u0d9c\u0dba\u0dda \u0dc3\u0dd1\u0db8 \u0d86\u0dbb\u0dcf\u0db8\u0dba\u0d9a\u0dca \u0d89\u0daf\u0dd2\u0dbb\u0dd2\u0db4\u0dd2\u0da7 \u0da2\u0dbd \u0db6\u0db3\u0dd4\u0db1\u0dca \u0daf\u0d9a\u0dca\u0db1\u0da7 \u0dbd\u0dd0\u0db6\u0dda. \u0da2\u0dda\u0dad\u0dc0\u0db1 \u0dc0\u0dd2\u0dc4\u0dcf\u0dbb\u0dba\u0dda \u0dc3\u0dd2\u0dc0\u0dd4 \u0daf\u0dd2\u0dc3\u0dcf\u0dc0\u0dda \u0db8\u0dd9\u0db6\u0db3\u0dd4 \u0d9c\u0dab\u0dba\u0da7 \u0d9c\u0dd0\u0db1\u0dd9\u0db1 \u0da2\u0dbd \u0db6\u0db3\u0dd4\u0db1\u0dca \u0daf\u0d9a\u0dca\u0db1\u0da7 \u0dbd\u0dd0\u0db6\u0dda. \u0db4\u0dd2\u0dbb\u0dd2\u0dc3\u0dd2\u0daf\u0dd4 \u0daf\u0dc4\u0db8\u0d9a\u0dca \u0d87\u0dc3\u0dd4\u0dbb\u0dd4 \u0d9a\u0dd2\u0dbb\u0dd3\u0db8\u0da7 \u0db8\u0dad\u0dca\u0dad\u0dd9\u0db1\u0dca \u0db4\u0dd2\u0dbb\u0dd2\u0dc3\u0dd2\u0daf\u0dd4 \u0dc0\u0dd3 \u0dc0\u0dd2\u0dc4\u0dcf\u0dbb\u0d9c\u0dd9\u0dba\u0da7 \u0db4\u0dd2\u0dc0\u0dd2\u0dc3\u0dd3\u0db8\u0dda \u0dc3\u0db8\u0dcf\u0da2 \u0db0\u0dbb\u0dca\u0db8\u0dad\u0dcf\u0dc0, \u0db4\u0dd2\u0dc5\u0dd2\u0dc0\u0dd9\u0dad\u0d9a\u0dca \u0db6\u0dc0\u0da7 \u0db4\u0dd9\u0dbb\u0dbd\u0dd4\u0dab\u0dd2. \u0dba\u0dad\u0dd2\u0dc0\u0dbb\u0dd4\u0db1\u0dca\u0d9c\u0dda \u0daf\u0dc4\u0db8\u0dca \u0dc1\u0dca\u200d\u0dbb\u0dc0\u0db1\u0dba \u0d9a\u0dd2\u0dbb\u0dd3\u0db8\u0da7 \u0da2\u0db1\u0dad\u0dcf\u0dc0 \u0dba\u0ddc\u0db8\u0dd4\u0dc0\u0dd3\u0db8 \u0db1\u0dd2\u0dc3\u0dcf\u0dad\u0dca, \u0dc0\u0dd2\u0db1\u0dba\u0dcf\u0db1\u0dd4\u0d9a\u0dd6\u0dbd \u0daf\u0dd2\u0dc0\u0dd2 \u0db4\u0dd9\u0dc0\u0dd9\u0dad\u0d9a\u0dca \u0d9c\u0dad \u0d9a\u0dd2\u0dbb\u0dd3\u0db8\u0da7 \u0daf \u0db1\u0dd0\u0db9\u0dd4\u0dbb\u0dd4 \u0dc0\u0dd6\u0dc4.\n\u0d9a\u0dd8\u0dc2\u0dd2\u0d9a\u0dcf\u0dbb\u0dca\u0db8\u0dd2\u0d9a \u0daf\u0dd2\u0dc0\u0dd2 \u0db4\u0dd9\u0dc0\u0dd9\u0dad\u0d9a\u0da7 \u0daf \u0da2\u0db1\u0d9a\u0dcf\u0dba \u0db1\u0dd0\u0db9\u0dd4\u0dbb\u0dd4\u0dc0\u0dd6\u0dc4. \u0dc0\u0dd0\u0dc0\u0dad\u0dca-\u0daf\u0dcf\u0d9c\u0dd0\u0db6\u0dad\u0dca-\u0d9a\u0dd9\u0dad\u0dad\u0dca \u0d86\u0dc1\u0dca\u200d\u0dbb\u0dba\u0d9a\u0ddc\u0da7\u0d9c\u0dad\u0dca \u0dc3\u0d82\u0dc3\u0dca\u0d9a\u0dd8\u0dad\u0dd2\u0dba \u200d\u0d85\u0db4\u0da7 \u0d8b\u0dbb\u0dd4\u0db8 \u0dc0\u0dd6\u0dba\u0dda \u0daf \u0db6\u0dd4\u0daf\u0dd4\u0dc3\u0db8\u0dba \u0db1\u0dd2\u0dc3\u0dcf\u0dba. \u0dc3\u0dd2\u0d82\u0dc4\u0dbd \u0dbd\u0d9a\u0dd4\u0dab\u0d9a\u0dca \u0d85\u0db4\u0da7 \u0d8b\u0dbb\u0dd4\u0db8 \u0dc0\u0dd6\u0dba\u0dda \u0daf \u0db6\u0dd4\u0daf\u0dd4\u0dc3\u0db8\u0dba \u0dc4\u0dda\u0dad\u0dd4\u0d9a\u0ddc\u0da7 \u0d9c\u0dd9\u0db1\u0dba. \u0d9c\u0dc3\u0dca, \u0d9c\u0dbd\u0dca, \u0db6\u0dd9\u0db1 \u0dad\u0dd4\u0dc5 \u0daf\u0dd2\u0dc0\u0dd2 \u0d9c\u0dd9\u0dc0\u0dd3\u0db8\u0da7 \u0db4\u0dd4\u0dbb\u0dd4\u0daf\u0dd4 \u0dc0\u0dd6 \u0da2\u0db1\u0dad\u0dcf\u0dc0 \u0db1\u0dd2\u0dc0\u0dcf\u0dc3 \u0dad\u0db1\u0dcf\u0d9c\u0dd9\u0db1 \u0d92 \u0dad\u0dd4\u0dc5 \u0da2\u0dd3\u0dc0\u0dad\u0dca \u0dc0\u0dd3 \u0da2\u0dd3\u0dc0\u0dd2\u0dad\u0dba\u0dda \u0dc3\u0dd4\u0dbb\u0d9a\u0dca\u0dc2\u0dd2\u0dad\u0db7\u0dcf\u0dc0\u0dba \u0dad\u0dd0\u0db1\u0dca\u0db4\u0dad\u0dca\u0dc0\u0dd3\u0db8\u0dad\u0dca \u0d87\u0dad\u0dd2\u0dc0\u0dd6\u0dba\u0dda \u0daf \u0db6\u0dd4\u0daf\u0dd4\u0dc3\u0db8\u0dba\u0dda \u0db6\u0dbd\u0db4\u0dd1\u0db8 \u0dc4\u0dda\u0dad\u0dd4\u0d9a\u0ddc\u0da7\u0d9c\u0dd9\u0db1\u0dba. \u0dc3\u0db8\u0dcf\u0da2 \u0db4\u0dcf\u0dbd\u0db1\u0dba \u0d8b\u0daf\u0dd9\u0dc3\u0dcf \u0dbb\u0da2\u0dd9\u0d9a\u0dca \u0db4\u0dad\u0dca\u0d9a\u0dbb \u0d9c\u0dd0\u0db1\u0dd3\u0db8 \u0daf \u0dc3\u0dd2\u0dbb\u0dd2\u0dad \u0dc0\u0dd2\u0dba. \u0dbb\u0da2\u0dd4 \u0dbb\u0dcf\u0dc2\u0dca\u0da7\u0dca\u200d\u0dbb \u0db4\u0dcf\u0dbd\u0db1\u0dba\u0dda \u0db4\u0dca\u200d\u0dbb\u0db8\u0dd4\u0d9b\u0dba\u0dcf \u0db6\u0dc0\u0da7 \u0db4\u0dad\u0dca\u0dc0\u0dd2\u0dba. \u0dbb\u0da2\u0dd4\u0d9c\u0dda \u0dba\u0da7\u0dad\u0dca \u0dc0\u0dd0\u0dc3\u0dd2\u0dba\u0db1\u0dca \u0db6\u0dc0\u0da7 \u0da2\u0db1\u0dad\u0dcf\u0dc0 \u0db4\u0dad\u0dca\u0dc0\u0dd2\u0dba. \u0dbb\u0da7\u0dda \u0dc0\u0d9c\u0d9a\u0dd3\u0db8 \u0dbb\u0da2\u0dd4\u0da7 \u0db4\u0dd0\u0dc0\u0dbb\u0dd4\u0dab\u0dd2. \u0dbb\u0da7\u0dc0\u0dd0\u0dc3\u0dd2\u0dba\u0db1\u0dca \u0dbb\u0dd0\u0d9a\u0dd3\u0db8 \u0dc3\u0d82\u0dbb\u0d9a\u0dca\u0dc2\u0dab\u0dba \u0d9a\u0dd2\u0dbb\u0dd3\u0db8 \u0dbb\u0da2\u0dd4 \u0dc3\u0dad\u0dd4 \u0d9a\u0dcf\u0dbb\u0dca\u0dba\u0d9a\u0dca \u0dc0\u0dd2\u0dba.\n\u0db8\u0dda \u0dc3\u0db3\u0dc4\u0dcf \u0dad\u0ddd\u0dbb\u0dcf\u0db4\u0dad\u0dca \u0d9a\u0dbb\u0d9c\u0db1\u0dd4 \u0dbd\u0dd0\u0db6\u0dd6\u0dba\u0dda \u0daf \u0db6\u0dd4\u0daf\u0dca\u0db0\u0dd2\u0dc3\u0db8\u0dca\u0db4\u0db1\u0dca\u0db1 \u0dc4\u0dcf \u0db4\u0dca\u200d\u0dbb\u0dad\u0dcf\u0db4\u0dc0\u0dad\u0dca \u0db1\u0dbb\u0db4\u0dad\u0dd2\u0dba\u0dd9\u0d9a\u0dd2. \u0db8\u0dda \u0db4\u0dcf\u0dbd\u0db1\u0dba \u0db4\u0dca\u200d\u0dbb\u0da2\u0dcf\u0dad\u0dcf\u0db1\u0dca\u0dad\u0dca\u200d\u0dbb\u0dd2\u0d9a \u0db8\u0dd4\u0dc4\u0dd4\u0dab\u0dd4\u0dc0\u0dbb\u0d9a\u0dca \u0d9c\u0db1\u0dca\u0db1\u0dcf \u0dbd\u0daf\u0dd3. \u0dbb\u0da2\u0dd4 \u0d92\u0d9a\u0dcf\u0db0\u0dd2\u0db4\u0dad\u0dd2\u0dba\u0d9a\u0dd4 \u0db1\u0ddc\u0dc0\u0dd3 \u0daf\u0dd0\u0dc4\u0dd0\u0db8\u0dd2 \u0db4\u0dcf\u0dbd\u0db1\u0dba\u0d9a\u0dca \u0d9c\u0dd9\u0db1 \u0d9c\u0dd2\u0dba \u0db6\u0dc0\u0da7 \u0dc3\u0dd9\u0dbd\u0dca\u0dbd\u0dd2\u0db4\u0dd2\u0dc0\u0dbd\u0dd2\u0db1\u0dca \u0d9a\u0dbb\u0dd4\u0dab\u0dd4 \u0dc4\u0dd9\u0dc5\u0dd2\u0dc0\u0dda. \u0db8\u0dda \u0dbb\u0da2\u0dc0\u0dbb\u0dd4 \u0db6\u0dd4\u0daf\u0dd4 \u0dc3\u0db8\u0dba \u0d9a\u0dd9\u0dbb\u0dd9\u0dc4\u0dd2 \u0daf\u0dd0\u0da9\u0dd2 \u0db7\u0d9a\u0dca\u0dad\u0dd2\u0dba\u0d9a\u0dca \u0daf\u0dd0\u0d9a\u0dca\u0dc0\u0dd3\u0db8 \u0dc4\u0dda\u0dad\u0dd4\u0d9a\u0ddc\u0da7\u0d9c\u0dd9\u0db1 \u0db4\u0db1\u0dca\u0dc3\u0dbd\u0dca, \u0daf\u0dcf\u0d9c\u0dd0\u0db6\u0dca, \u0dc3\u0db3\u0d9a\u0da9\u0db4\u0dc4\u0dab, \u0db8\u0dd4\u0dbb\u0d9c\u0dbd\u0dca, \u0d9a\u0ddc\u0dbb\u0dc0\u0d9a\u0dca\u0d9c\u0dbd\u0dca, \u0dc0\u0dd2\u0dc1\u0dcf\u0dbd \u0db6\u0dd4\u0daf\u0dd4\u0db4\u0dd2\u0dc5\u0dd2\u0db8 \u0d86\u0daf\u0dd3 \u0db6\u0dde\u0daf\u0dca\u0db0 \u0dc3\u0db8\u0dba\u0dcf\u0db1\u0dd4\u0d9c\u0dad \u0dc3\u0d82\u0d9a\u0dda\u0dad \u0dbb\u0dcf\u0dc1\u0dd2\u0dba\u0d9a\u0dca \u0d89\u0daf\u0dd2\u0dc0\u0dd3\u0db8\u0da7 \u0dc4\u0dda\u0dad\u0dd4\u0db7\u0dd6\u0dad \u0dc0\u0dd2\u0dba. \u0dbb\u0da2\u0dc0\u0dbb\u0dd4 \u0db8\u0dda \u0dc3\u0db3\u0dc4\u0dcf \u0d85\u0db1\u0dd4\u0d9c\u0dca\u200d\u0dbb\u0dc4\u0dba \u0db1\u0ddc\u0daf\u0dd0\u0d9a\u0dca\u0dc0\u0dd6\u0dba\u0dda \u0db1\u0db8\u0dca \u0db6\u0dd4\u0daf\u0dd4\u0dc3\u0db8\u0dba \u0db8\u0dd9\u0dad\u0dbb\u0db8\u0dca \u0daf\u0dd4\u0dbb \u0dc0\u0dca\u200d\u0dba\u0dcf\u0db4\u0dca\u0dad \u0db1\u0ddc\u0dc0\u0db1\u0dca\u0db1\u0da7 \u0d89\u0da9 \u0dad\u0dd2\u0db6\u0dd4\u0dab\u0dd2.\n\u0d92\u0d9a\u0dcf\u0d9a\u0dcf\u0dbb\u0dd3 \u0db8\u0dcf\u0db1\u0dc3\u0dd2\u0d9a \u0daf\u0dd8\u0dc2\u0dca\u0da8\u0dd2\u0dba \u0dc0\u0dd2\u0dc0\u0dd2\u0db0 \u0db4\u0dd0\u0dad\u0dd2 \u0d9a\u0da9\u0dcf\u0dc1\u0dca\u200d\u0dbb\u0dd2\u0dad\u0dc0 \u0db8\u0dd9\u0dc4\u0dd9\u0dba\u0dc0\u0db1 \u0dbd\u0daf\u0dca\u0daf\u0dda \u0daf \u0dbb\u0dcf\u0da2 \u0d85\u0db1\u0dd4\u0d9c\u0dca\u200d\u0dbb\u0dc4\u0dba \u0db1\u0dd2\u0dc3\u0dcf\u0dba. \u0dae\u0dd9\u0dbb\u0dc0\u0dcf\u0daf\u0dd3 \u0db8\u0dc4\u0dcf\u0dba\u0dcf\u0db1\u0dc0\u0dcf\u0daf\u0dd3 \u0db8\u0dad \u0db4\u0dca\u200d\u0dbb\u0da0\u0dbd\u0dd2\u0dad \u0dc0\u0dd4\u0dc0\u0daf \u0db8\u0dda \u0daf\u0dd9\u0d85\u0d82\u0dc1\u0dba\u0dd9\u0db1\u0dca\u0db8 \u0dc3\u0dd2\u0daf\u0dd4\u0dc0\u0dd6\u0dba\u0dda \u0db8\u0dd2\u0db1\u0dd2\u0dc3\u0dcf\u0d9c\u0dda \u0dc0\u0dbb\u0dca\u0db0\u0db1\u0dba\u0da7 \u0db6\u0dbd\u0db4\u0dcf\u0db1 \u0dc3\u0dcf\u0db0\u0d9a\u0dba\u0db1\u0dca\u0dba. \u0db8\u0dc4\u0dcf\u0dc0\u0dd2\u0dc4\u0dcf\u0dbb \u0dc4\u0dcf \u0d85\u0db7\u0dba\u0d9c\u0dd2\u0dbb\u0dd2 \u0dc0\u0dd2\u0dc4\u0dcf\u0dbb \u0d87\u0dad\u0dd2\u0dc0\u0db1\u0dca\u0db1\u0da7 \u200d\u0dc4\u0dda\u0dad\u0dd4\u0dc0\u0dd6\u0dba\u0dda \u0daf \u0dbb\u0da2\u0dc0\u0dbb\u0dd4\u0db1\u0dca \u0d91\u0d9a\u0dd2\u0db1\u0dd9\u0d9a\u0dcf\u0da7 \u0db1\u0ddc\u0db4\u0dbb\u0daf\u0dd2\u0db1 \u0d86\u0d9a\u0dcf\u0dbb\u0dba\u0dd9\u0db1\u0dca \u0dc3\u0dca\u0dc0\u0d9a\u0dd3\u0dba \u0daf\u0dc4\u0db8\u0dca \u0da0\u0dd2\u0db1\u0dca\u0dad\u0dcf\u0dc0 \u0db8\u0dc4\u0dcf\u0dc0\u0dd2\u0dc4\u0dcf\u0dbb \u0d85\u0db7\u0dd2\u0db7\u0dc0\u0dcf \u0d85\u0db7\u0dba\u0d9c\u0dd2\u0dbb\u0dd2\u0dba \u0dba\u0db1\u0dd4\u0dc0\u0dd9\u0db1\u0dca \u0dc0\u0dd9\u0db1\u0db8 \u0dc3\u0d82\u0d9d \u0db4\u0dbb\u0db4\u0dd4\u0dbb\u0d9a\u0dca \u0d87\u0dad\u0dd2\u0dc0\u0dd2\u0dba.\n\u0db8\u0dc4\u0dcf \u0dc0\u0dd2\u0dc4\u0dcf\u0dbb\u0dba\u0dda \u0dc3\u0db8\u0dcf\u0da2 \u0daf\u0dd8\u0dc2\u0dca\u0da7\u0dd3\u0dba \u0db1\u0ddc\u0d89\u0dc0\u0dc3\u0dd6 \u0dc3\u0db8\u0dc4\u0dbb\u0dd4 \u0d9a\u0dd4\u0dbd\u0dc3\u0d82\u0dc3\u0dbb\u0dca\u0d9c\u0dba (\u0daf\u0dda\u0dc1\u0db4\u0dcf\u0dbd\u0db1 \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd2\u0d9a\u0db8\u0dca) \u0dc0\u0dd0\u0db1\u0dd2 \u0daf\u0dd1 \u0d9a\u0dd9\u0dbb\u0dd9\u0dc4\u0dd2 \u0db1\u0dd0\u0db9\u0dd4\u0dbb\u0dd4\u0dc0\u0dd3\u0db8\u0dd9\u0db1\u0dca \u0db8\u0dc4\u0dcf \u0dc0\u0dd2\u0dc4\u0dcf\u0dbb\u0dba\u0dd9\u0db1\u0dca \u0db1\u0dd9\u0dbb\u0db4\u0db1 \u0dad\u0dbb\u0db8\u0da7 \u0dc3\u0d82\u0d9d \u0daf\u0dd8\u0dc2\u0dca\u0da7\u0dd2\u0dba \u0db4\u0dd4\u0dc5\u0dd4\u0dbd\u0dca\u0dc0 \u0d9c\u0dd2\u0dba \u0d86\u0d9a\u0dcf\u0dbb\u0dba \u0db8\u0dd9\u0dba\u0dd2\u0db1\u0dca \u0d9c\u0db8\u0dca\u200d\u0dba\u0dc0\u0dda. \u0db8\u0dc4\u0dcf\u0dc0\u0dd2\u0dc4\u0dcf\u0dbb \u0d86\u0d9a\u0dbd\u0dca\u0db4\u0dc0\u0dbd\u0da7 \u0d89\u0db3\u0dd4\u0dbb\u0dcf\u0db8 \u0db4\u0da7\u0dc4\u0dd0\u0db1\u0dd2\u0dc0 \u0d9c\u0dd2\u0dba \u0d85\u0dba \u0db1\u0dd9\u0dbb\u0db4\u0dd3\u0db8\u0da7 \u0dad\u0dbb\u0db8\u0dca \u0d8b\u0dad\u0dca\u0dc3\u0dd4\u0d9a\u0dc0\u0dd3\u0db8\u0dd9\u0db1\u0dca \u0db4\u0dd9\u0db1\u0dd3 \u0dba\u0db1\u0dca\u0db1\u0dda \u0d85\u0daf\u0dd3\u0db1\u0dc0 \u0dc4\u0dd2\u0dad\u0db1\u0dca\u0db1\u0da7 \u0dc3\u0d82\u0d9d \u0dc3\u0db8\u0dcf\u0da2\u0dba\u0da7 \u0db8\u0d82\u0db4\u0dd9\u0dad\u0dca \u0dc0\u0dd2\u0dc0\u0dbb \u0d9a\u0dd9\u0dc5\u0dda \u0dbb\u0da2\u0dc0\u0dbb\u0dd4 \u0db6\u0dc0 \u0dba. \u2018\u0db4\u0dcf\u0d82\u0dc1\u0d9a\u0dd6\u0dbd\u0dd2\u0d9a \u0db0\u0db8\u0dca\u0db8\u0dbb\u0dd4\u0da0\u0dd2 \u0d86\u0daf\u0dd2 \u0dc0\u0dd9\u0db1\u0db8 \u0db1\u0dd2\u0d9a\u0dcf\u0dba\u0dba\u0db1\u0dca \u0db6\u0dd2\u0dc4\u0dd2\u0dc0\u0dd3\u0db8\u0da7 \u0db6\u0dbd\u0db4\u0dd1\u0db8 \u0d87\u0dad\u0dd2\u0dc0\u0dd6\u0dba\u0dda\u0dad\u0dca \u0dbb\u0da2\u0dc0\u0dbb\u0dd4\u0db1\u0dca \u0d9c\u0dd9\u0db1\u0dca \u0dbd\u0dd0\u0db6\u0dd4\u0dab\u0dd4 \u0dbb\u0dcf\u0da2 \u0d85\u0db1\u0dd4\u0d9c\u0dca\u200d\u0dbb\u0dc4\u0dba \u0db1\u0dd2\u0dc3\u0dcf\u0dba. \u0db8\u0dc4\u0dcf\u0dc0\u0dd2\u0dc4\u0dcf\u0dbb\u0dba\u0da7 \u0dc0\u0da9\u0dcf \u0d85\u0db7\u0dba\u0d9c\u0dd2\u0dbb\u0dd2\u0dba \u0d89\u0daf\u0dd2\u0dbb\u0dd2\u0dba\u0dd9\u0db1\u0dca \u0dc3\u0dd2\u0da7\u0dd3\u0db8\u0da7 \u0db4\u0dd2\u0da7\u0dd4\u0db6\u0dbd\u0dba\u0d9a\u0dca \u0dc0\u0dd6\u0dba\u0dda \u0daf \u0dbb\u0da2\u0dc0\u0dbb\u0dd4\u0db1\u0dca\u0d9c\u0dda \u0db1\u0ddc\u0db8\u0daf \u0dc3\u0dc4\u0dcf\u0dba \u0d85\u0db1\u0dd4\u0dc0\u0dba. \u0dbb\u0da2\u0dc0\u0dbb\u0dd4 \u0d85\u0dad\u0dbb \u0dad\u0dd2\u0db6\u0dd4\u0dab\u0dd4 \u0dad\u0dbb\u0d9c\u0dba \u0db1\u0dd2\u0dc3\u0dcf \u0db6\u0dd4\u0daf\u0dd4\u0dc3\u0db8\u0dba \u0dc0\u0da9\u0dcf\u0dad\u0dca \u0dc1\u0dd3\u0d9d\u0dca\u200d\u0dbb \u0dbd\u0dd9\u0dc3 \u0dc0\u0dca\u200d\u0dba\u0dcf\u0db4\u0dca\u0dad \u0dc0\u0dd2\u0dba. \u0dbb\u0da2\u0dc0\u0dbb\u0dd4\u0db1\u0dca \u0d85\u0dad\u0dbb \u0db8\u0dd9\u0db6\u0db3\u0dd4 \u0dad\u0dbb\u0d9c\u0dba\u0d9a\u0dca \u0db1\u0ddc\u0dc0\u0dd6\u0dba\u0dda \u0db1\u0db8\u0dca \u0d9a\u0dd9\u0da7\u0dd2 \u0d9a\u0dcf\u0dbd\u0dba\u0d9a\u0dca \u0dad\u0dd4\u0dc5\u0daf\u0dd3 \u0db6\u0dd4\u0daf\u0dd4 \u0dc3\u0db8\u0dba \u0db4\u0dd4\u0dc5\u0dd4\u0dbd\u0dca \u0dbd\u0dd9\u0dc3 \u0dc0\u0dca\u200d\u0dba\u0dcf\u0db4\u0dca\u0dad \u0db1\u0ddc\u0dc0\u0db1\u0dca\u0db1\u0da7 \u0dad\u0dd2\u0db6\u0dd4\u0dab\u0dd2.\n\u0dc3\u0db8\u0dcf\u0da2\u0dcf\u0db1\u0dd4\u0db6\u0daf\u0dca\u0daf\u0dc0 \u0dc4\u0dcf \u0db4\u0dd4\u0daf\u0dca\u0d9c\u0dbd\u0dcf\u0db1\u0dd4\u0db6\u0daf\u0dca\u0db0\u0dc0 \u0db8\u0dd9\u0dc3\u0dda \u0db6\u0dd4\u0daf\u0dd4\u0dc3\u0db8\u0dba \u0db4\u0dd9\u0dc5 \u0d9c\u0dd0\u0dc3\u0dd4\u0dab\u0dda \u0d91\u0db8 \u0dc0\u0d9a\u0dc0\u0dcf\u0db1\u0dd4\u0dc0\u0dda \u0dbb\u0dcf\u0da2\u0dcf\u0dc0\u0dbd\u0dd2\u0dba\u0dd9\u0db1\u0dca \u0dbd\u0dad\u0dca \u0db4\u0dd6\u0dbb\u0dca\u0dab \u0dc3\u0dc4\u0dcf\u0dba \u0dc4\u0dda\u0dad\u0dd4\u0d9a\u0ddc\u0da7 \u0d9c\u0dd9\u0db1\u0dba. \u0d86\u0d9c\u0db8\u0dd2\u0d9a \u0daf\u0dc4\u0db8\u0dca \u0dc0\u0dca\u200d\u0dba\u0dcf\u0db4\u0dca\u0dad \u0dc0\u0dd3\u0db8\u0da7 \u0db4\u0dd6\u0dbb\u0dca\u0dab \u0dc0\u0dc1\u0dba\u0dd9\u0db1\u0dca \u0dbb\u0dcf\u0da2 \u0d85\u0db1\u0dd4\u0d9c\u0dca\u200d\u0dbb\u0dc4\u0dba \u0db1\u0dd2\u0db6\u0db3\u0dc0\u0db8 \u0dbd\u0dd0\u0db6\u0dd2\u0dba \u0dba\u0dd4\u0dad\u0dd4\u0dba. \u0d85\u0db1\u0dd4\u0dbb\u0db4\u0dd4\u0dbb \u0dba\u0dd4\u0d9c\u0dba\u0dda \u0dbb\u0da2\u0dc0\u0dbb\u0dd4\u0db1\u0dca\u0d9c\u0dd9\u0db1\u0dca \u0d92 \u0d9a\u0dcf\u0dbb\u0dd2\u0dba \u0db1\u0ddc\u0db8\u0daf\u0dc0\u0db8 \u0dbd\u0dd0\u0db6\u0dd4\u0dab\u0dd2. \u0dc0\u0dd2\u0daf\u0dbb\u0dca\u0dc1\u0db1\u0dcf\u0db0\u0dd4\u0dbb \u0dc3\u0dd2\u0da7 \u0d9c\u0dca\u200d\u0dbb\u0db1\u0dca\u0dae\u0db0\u0dd4\u0dbb \u0daf\u0d9a\u0dca\u0dc0\u0dcf \u0db6\u0dd4\u0daf\u0dd4 \u0dc3\u0db8\u0dba \u0da2\u0db1\u0dad\u0dcf\u0dc0 \u0d85\u0dad\u0dbb \u0dc0\u0da9\u0dcf\u0dad\u0dca \u0dad\u0daf\u0dcf\u0db1\u0dd4\u0db6\u0daf\u0dca\u0db0 \u0dc0\u0dd6\u0dba\u0dda \u0d91\u0dc4\u0dd2 \u0db4\u0dbd \u0dc0\u0dc1\u0dba\u0dd9\u0db1\u0dd2.\n\u0d9a\u0ddc\u0dc5\u0db9 \u0daf\u0dd2\u0dc3\u0dcf\u0dc0\u0dda \u0dc3\u0d82\u0d9d\u0db1\u0dcf\u0dba\u0d9a, \u0d9a\u0ddc\u0dc5\u0ddc\u0db1\u0dca\u0db1\u0dcf\u0dc0 \u0dc1\u0dcf\u0dc3\u0db1\u0dcf\u0dbb\u0d9a\u0dca\u0dc2\u0d9a \u0db6\u0dbd \u0db8\u0dab\u0dca\u0da9\u0dbd\u0dba\u0dda \u0dc3\u0db7\u0dcf\u0db4\u0dad\u0dd2,\u00a0\u0d9c\u0ddc\u0dad\u0da7\u0dd4\u0dc0 \u0db4\u0dcf\u0dbb\u0db8\u0dd2\u0dad\u0dcf \u0dc1\u0dca\u200d\u0dbb\u0dd3 \u0db8\u0dc4\u0dcf \u0db6\u0ddd\u0db0\u0dd2\u0db8\u0dbd\u0dd4 \u0dc0\u0dd2\u0dc4\u0dcf\u0dbb\u0dcf\u0db0\u0dd2\u0db4\u0dad\u0dd2, \u0dbd\u0dda\u0d9b\u0db1\u0dc1\u0dd6\u0dbb\u0dd3, \u0dc1\u0dcf\u0dc3\u0dca\u0dad\u0dca\u200d\u0dbb\u0db4\u0dad\u0dd2, \u0db4\u0dab\u0dca\u0da9\u0dd2\u0dad \u0d85\u0dbb\u0db8 \u0dc1\u0dca\u200d\u0dbb\u0dd3 \u0db0\u0db8\u0dca\u0db8\u0dad\u0dd2\u0dbd\u0d9a \u0db1\u0dcf\u0dc4\u0dd2\u0db8\u0dd2\n\u0db0\u0dbb\u0dca\u0db8  \u0dc3\u0db7\u0dcf\u0dc0"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0d85\u0db4\u0dd2 \u0dc4\u0ddc\u0db3\u0da7 \u0d85\u0db4\u0dda \u0dc3\u0dd2\u0dad \u0d9c\u0dd0\u0db1 \u0d85\u0dc0\u0db0\u0dcf\u0db1\u0dba\u0dd9\u0db1\u0dca \u0d89\u0db1\u0dca\u0da7 \u0d95\u0db1\u0dd1. \u0d92 \u0dc0\u0d9c\u0dda\u0db8 \u0dbb\u0dcf\u0d9c\u0dba, \u0daf\u0dca\u0dc0\u0dda\u0dc2\u0dba, \u0db8\u0ddd\u0dc4\u0dba \u0d9a\u0dd2\u0dba\u0db1, \u0dc3\u0dd2\u0dad \u0d9a\u0dd2\u0dc5\u0dd2\u0da7\u0dd2 \u0d9a\u0dbb\u0db1 \u0db0\u0dbb\u0dca\u0db8\u0dba\u0db1\u0dca \u0d9c\u0dd0\u0db1 \u0d85\u0db4\u0da7 \u0dc0\u0dd0\u0da7\u0dc4\u0dd3\u0db8\u0d9a\u0dca \u0dad\u0dd2\u0dba\u0dd9\u0db1\u0dca\u0da7 \u0d95\u0db1\u0dd1. \u0d89\u0dad\u0dd2\u0db1\u0dca \u0d92\u0dc0\u0dcf \u0dc0\u0da7\u0dc4\u0dcf \u0d9c\u0db1\u0dca\u0da7 \u0dc4\u0ddc\u0db3 \u0dc0\u0dd2\u0daf\u0dd2\u0dc4\u0d9a\u0dca \u0dad\u0db8\u0dba\u0dd2 \u0d85\u0db4\u0dda \u0da2\u0dd3\u0dc0\u0dd2\u0dad\u0dba\u0dda \u0d85\u0dad\u0dd3\u0dad \u0dc3\u0dca\u0dc0\u0db7\u0dcf\u0dc0\u0dba\u0db1\u0dca \u0dad\u0dda\u0dbb\u0dd4\u0db8\u0dca \u0d9c\u0dd0\u0db1\u0dd3\u0db8. \u0db8\u0dda \u0da2\u0dd3\u0dc0\u0dd2\u0dad\u0dba\u0dda\u0daf\u0dd3 \u0db8 \u0d85\u0dad\u0dd3\u0dad\u0dba\u0dda\u0daf\u0dd3, \u0dc4\u0dd2\u0dad\u0dda \u0dad\u0dbb\u0dc4 \u0d87\u0dc0\u0dd2\u0dbd\u0dca\u0dbd\u0dcf, \u0d95\u0db1\u0dd1 \u0dad\u0dbb\u0db8\u0dca \u0daf\u0dd4\u0d9a\u0dca \u0db4\u0dd3\u0da9\u0dcf \u0d87\u0dad\u0dd2\u0dc0\u0dd4\u0dab\u0dd4 \u0d85\u0dc0\u0dc3\u0dca\u0dae\u0dcf \u0db8\u0dad\u0d9a\u0dca \u0d9a\u0dbb\u0d9c\u0db1\u0dca\u0da7 \u0db4\u0dd4\u0dc5\u0dd4\u0dc0\u0db1\u0dca \u0dc0\u0dd9\u0dba\u0dd2. \u0d91\u0dad\u0d9a\u0ddc\u0da7 \u0dad\u0dda\u0dbb\u0dd9\u0dba\u0dd2 \u0db8\u0dda \u0dc3\u0dd2\u0dad \u0d9a\u0dd2\u0dc5\u0dd2\u0da7\u0dd2 \u0d9a\u0dbb\u0dc0\u0db1 \u0daf\u0dda\u0dc0\u0dbd\u0dca \u0d9a\u0ddc\u0da0\u0dca\u0da0\u0dbb \u0db7\u0dba\u0dcf\u0db1\u0d9a\u0dba\u0dd2 \u0daf \u0d9a\u0dd2\u0dba\u0dbd. \u0daf\u0dd0\u0db1\u0dca \u0dad\u0dbb\u0dc4 \u0d89\u0db4\u0daf\u0dd2\u0da0\u0dca\u0da0 \u0dc0\u0dd9\u0dbd\u0dcf\u0dc0\u0d9a\u0daf\u0dd3 \u0d92\u0d9a \u0dc3\u0dd2\u0dad\u0dda \u0db6\u0dd0\u0dc4\u0dd0\u0dbb \u0db1\u0ddc\u0dc0\u0dd3 \u0dad\u0dd2\u0db6\u0dd4\u0dab\u0dc4\u0db8 \u0dc3\u0dd2\u0dad \u0d92 \u0dad\u0dbb\u0dc4\u0da7 \u0dba\u0da7\u0dc0\u0dd9\u0dbd\u0dcf, \u0d9c\u0dc4\u0db6\u0dd0\u0dab \u0d9c\u0db1\u0dca\u0db1\u0dc0\u0dcf, \u0db1\u0dbb\u0d9a \u0dc0\u0da0\u0db1 \u0d9a\u0dd2\u0dba\u0dd0\u0dc0\u0dd9\u0db1\u0dc0\u0dcf, \u0dc3\u0dd0\u0dbb\u0db4\u0dbb\u0dd4\u0dc2 \u0dc0\u0da0\u0db1 \u0d9a\u0dd2\u0dba\u0dd0\u0dc0\u0dd9\u0db1\u0dc0\u0dcf. \u0d92 \u0d9a\u0dd2\u0dba\u0db1\u0dca\u0db1\u0dd9 \u0d9a\u0dba\u0dd9\u0db1\u0dca \u0dc0\u0dd0\u0dbb\u0daf\u0dd2 \u0dc0\u0dd9\u0db1\u0dc0\u0dcf, \u0dc0\u0da0\u0db1\u0dba\u0dd9\u0db1\u0dca \u0dc0\u0dd0\u0dbb\u0daf\u0dd2 \u0dc0\u0dd9\u0db1\u0dc0\u0dcf, \u0dad\u0db8\u0dcf\u0da7\u0dad\u0dca \u0db4\u0dd3\u0da9\u0dcf \u0d87\u0dad\u0dd2 \u0dc0\u0dd9\u0db1\u0dc0\u0dcf, \u0d85\u0db1\u0dd4\u0db1\u0dca\u0da7\u0dad\u0dca \u0db4\u0dd3\u0da9\u0dcf \u0d87\u0dad\u0dd2\u0dc0\u0dd9\u0db1\u0dc0. \u0db6\u0dbd\u0db1\u0dca\u0db1 \u0dc4\u0ddc\u0db3\u0da7 \u0d9a\u0dbd\u0dca\u0db4\u0db1\u0dcf \u0d9a\u0dbb\u0dbd... \u0d91\u0dad\u0d9a\u0ddc\u0da7 \u0dad\u0dda\u0dbb\u0dd9\u0dba\u0dd2 \u0dc3\u0dd2\u0dad \u0d9a\u0dd2\u0dc5\u0dd2\u0da7\u0dd2 \u0dc0\u0dd3\u0db8 \u0db1\u0db8\u0dca \u0d85\u0db1\u0dad\u0dd4\u0dbb\u0dd4\u0daf\u0dcf\u0dba\u0d9a \u0daf\u0dd9\u0dba\u0d9a\u0dca, \u0dc3\u0dd2\u0dad \u0d9a\u0dd2\u0dc5\u0dd2\u0da7\u0dd2 \u0dc0\u0dd3\u0db8 \u0db7\u0dba\u0dcf\u0db1\u0d9a \u0daf\u0dd9\u0dba\u0d9a\u0dca \u0d9a\u0dd2\u0dba\u0dbd... \u0d92 \u0dc0\u0dd2\u0daf\u0dd2\u0dba\u0da7 \u0dad\u0db8\u0db1\u0dca \u0db8 \u0dad\u0dda\u0dbb\u0dd4\u0db8\u0dca \u0d9c\u0dad \u0dba\u0dd4\u0dad\u0dd4\u0dba\u0dd2 \u0d85\u0d9a\u0dd4\u0dc3\u0dbd\u0dba\u0dda \u0d86\u0daf\u0dd3\u0db1\u0dc0 \u0d9c\u0dd0\u0db1...\n\u0d85\u0db1\u0dca\u0db1 \u0d92 \u0dc0\u0dd2\u0daf\u0dd2\u0dc4\u0da7 \u0d85\u0d9a\u0dd4\u0dc3\u0dbd\u0dba\u0dda \u0d86\u0daf\u0dd3\u0db1\u0dc0 \u0dad\u0dda\u0dbb\u0dd4\u0db8\u0dca \u0d9c\u0db1\u0dca\u0db1 \u0d9a\u0dd9\u0db1\u0dcf \u0d85\u0d9a\u0dd4\u0dc3\u0dbd\u0dca \u0dc3\u0dd2\u0dad\u0dda \u0db4\u0dc0\u0dad\u0dca\u0dc0\u0db1\u0dca\u0da7 \u0d9a\u0dd0\u0db8\u0dad\u0dd2 \u0daf? \u0d9a\u0dd0\u0db8\u0dad\u0dd2 \u0db1\u0dd1. \u0d87\u0dba\u0dd2 \u0d92? \u0d85\u0d9a\u0dd4\u0dc3\u0dbd\u0dca \u0dc3\u0dd2\u0dad\u0dda \u0dad\u0dd2\u0db6\u0dca\u0db6\u0dc4\u0db8 \u0db8\u0ddc\u0d9a\u0daf \u0dc0\u0dd9\u0db1\u0dca\u0db1\u0dda? \u0dc3\u0dd2\u0dad \u0d9a\u0dd2\u0dc5\u0dd2\u0da7\u0dd2 \u0dc0\u0dd9\u0db1\u0dc0\u0dcf. \u0dc4\u0ddc\u0db3\u0da7 \u0db6\u0dbd\u0db1\u0dca\u0db1 \u0d85\u0d9a\u0dd4\u0dc3\u0dbd\u0dca \u0d9a\u0dd2\u0dba\u0db1\u0d9a\u0ddc\u0da7 \u0dc3\u0dd2\u0dad \u0d9a\u0dd2\u0dc5\u0dd2\u0da7\u0dd2 \u0dc0\u0dd9\u0dbd\u0dcf, \u0db8\u0dc4\u0dcf \u0db4\u0dd3\u0da9\u0dcf\u0dc0\u0d9a\u0dca \u0d87\u0dad\u0dd2\u0dc0\u0dd9\u0db1\u0dc0\u0dcf \u0db1\u0dda\u0daf? \u0d92 \u0dc3\u0dd2\u0dad\u0dda \u0dc3\u0d82\u0dc3\u0dd2\u0db3\u0dd3\u0db8 \u0db1\u0dd1. \u0d85\u0db4\u0dd2 \u0dc3\u0dd2\u0dad\u0db8\u0dd4 \u0d9c\u0dd9\u0daf\u0dbb\u0d9a \u0dad\u0dcf\u0dad\u0dca\u0dad\u0d9c\u0dd9 \u0dc4\u0dbb\u0dd2, \u0d85\u0db8\u0dca\u0db8\u0d9c\u0dd9 \u0dc4\u0dbb\u0dd2, \u0d91\u0dc4\u0dd9\u0db8 \u0db1\u0dd0\u0dad\u0dca\u0db1\u0db8\u0dca \u0dc5\u0db8\u0dba\u0dd9\u0d9a\u0dd4\u0d9c\u0dd9 \u0dc4\u0dbb\u0dd2... \u0d9a\u0dcf\u0d9c\u0dd9\u0dc4\u0dbb\u0dd2 \u0dc3\u0dd2\u0dad\u0d9a \u0d85\u0d9a\u0dd4\u0dc3\u0dbd\u0dba\u0d9a\u0dca \u0dc4\u0da7 \u0d9c\u0dad\u0dca\u0dad\u0ddc\u0dad\u0dca, \u0d92 \u0db4\u0dc0\u0dd4\u0dbd\u0dda \u0db8 \u0dc3\u0d82\u0dc3\u0dd2\u0db3\u0dd3\u0db8 \u0db1\u0dd0\u0dad\u0dd2 \u0dc0\u0dd9\u0db1\u0dc0 \u0db1\u0dda\u0daf? \u0d92\u0d9a\u0dba\u0dd2 \u0d85\u0d9a\u0dd4\u0dc3\u0dbd\u0dba \u0dad\u0db8\u0db1\u0dca\u0da7\u0dad\u0dca \u0dc4\u0ddc\u0db3 \u0db1\u0dd1, \u0d85\u0db1\u0dd4\u0db1\u0dca\u0da7\u0dad\u0dca \u0dc4\u0ddc\u0db3 \u0db1\u0dd1, \u0dc3\u0dd2\u0dba\u0dbd\u0dd4 \u0daf\u0dd9\u0db1\u0dcf\u0da7\u0db8 \u0dc4\u0ddc\u0db3 \u0db1\u0dd1 \u0d9a\u0dd2\u0dba\u0dbd \u0d9a\u0dd2\u0dba\u0db1\u0dca\u0db1\u0dd9... \u0db8\u0dda \u0dc0\u0dd2\u0daf\u0dd2\u0dc4\u0da7 \u0d85\u0db4\u0da7 \u0dad\u0dda\u0dbb\u0dd4\u0db8\u0dca \u0d9c\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca... \u0d91\u0dc4\u0dd9\u0db8 \u0dad\u0dda\u0dbb\u0dd4\u0db8\u0dca \u0d85\u0dbb\u0d9c\u0dd9\u0db1 \u0d85\u0d9a\u0dd4\u0dc3\u0dbd\u0dba\u0d9a\u0dca \u0dc3\u0dd2\u0dad\u0da7 \u0d86\u0dc0\u0db8 \u0dc3\u0dd2\u0dad \u0d9a\u0dd9\u0dbd\u0dd9\u0dc3\u0dd9\u0db1\u0dc0\u0dcf. \u0d9a\u0dd9\u0dbd\u0dd9\u0dc3\u0dd4\u0dab\u0dd4 \u0dc3\u0dd2\u0dad\u0dd2\u0db1\u0dca \u0daf\u0dd4\u0d9a\u0dca \u0db4\u0dd3\u0da9\u0dcf \u0d87\u0dad\u0dd2\u0dc0\u0dd9\u0db1\u0dc0\u0dcf...\u0d9a\u0dd2\u0dba\u0dbd. \u0d85\u0db1\u0dca\u0db1 \u0d91\u0dc4\u0dd9\u0db8 \u0dad\u0dda\u0dbb\u0dd4\u0db8\u0dca \u0d9c\u0db1\u0dca\u0db1 \u0d9a\u0dd9\u0db1\u0dcf \u0d85\u0d9a\u0dd4\u0dc3\u0dbd\u0dba\u0da7 \u0db6\u0dba\u0dba\u0dd2. \u0d85\u0d9a\u0dd4\u0dc3\u0dbd\u0dba\u0dda \u0dc0\u0dd2\u0db4\u0dcf\u0d9a\u0dba\u0da7\u0dad\u0dca \u0db6\u0dba\u0dba\u0dd2... \u0d85\u0d9a\u0dd4\u0dc3\u0dbd\u0dba\u0da7 \u0d85\u0d9a\u0db8\u0dd0\u0dad\u0dd2\u0dba\u0dd2, \u0d85\u0d9a\u0dd4\u0dc3\u0dbd\u0dba\u0dda \u0dc0\u0dd2\u0db4\u0dcf\u0d9a\u0dba\u0da7\u0dad\u0dca \u0d85\u0d9a\u0db8\u0dd0\u0dad\u0dd2\u0dba\u0dd2. \u0d85\u0d9a\u0dd4\u0dc3\u0dbd\u0dca \u0db6\u0dd0\u0dc4\u0dd0\u0dbb \u0d9a\u0dbb\u0db1\u0dca\u0da7 \u0d9a\u0dd0\u0db8\u0dad\u0dd2\u0dba\u0dd2. \u0d85\u0d9a\u0dd4\u0dc3\u0dbd\u0dca \u0db6\u0dd0\u0dc4\u0dd0\u0dbb\u0dc0\u0dd3\u0db8\u0dd9\u0db1\u0dca \u0dbd\u0db6\u0db1 \u0dc3\u0dd4\u0dc0\u0db4\u0dad\u0dca\u0db7\u0dcf\u0dc0\u0dba\u0da7 \u0d9a\u0dd0\u0db8\u0dad\u0dd2\u0dba\u0dd2.\n\u0d92 \u0dc0\u0dd2\u0daf\u0dd2\u0dc4\u0da7 \u0dba\u0db8\u0dca \u0d9a\u0dd9\u0db1\u0dd9\u0d9a\u0dca \u0dbb\u0dcf\u0d9c \u0daf\u0dca\u0dc0\u0dda\u0dc2 \u0db8\u0ddd\u0dc4 \u0d9c\u0dd0\u0db1 \u0daf\u0dd0\u0db1\u0d9c\u0dd9\u0db1, \u0d92\u0dc0\u0dcf \u0daf\u0dd4\u0dbb\u0dd4\u0d9a\u0dbb\u0db1\u0dca\u0da7 \u0d9a\u0dd0\u0db8\u0dad\u0dd2 \u0db1\u0db8\u0dca, \u0d85\u0db1\u0dca\u0db1 \u0d92 \u0dbb\u0dcf\u0d9c \u0daf\u0dca\u0dc0\u0dda\u0dc2 \u0db8\u0ddd\u0dc4 \u0daf\u0dd4\u0dbb\u0dd4 \u0d9a\u0dbb\u0db1\u0dca\u0da7 \u0dad\u0dd2\u0dba\u0dd9\u0db1 \u0d9a\u0dd0\u0db8\u0dd0\u0dad\u0dca\u0dad\u0da7 \u0db8\u0ddc\u0d9a\u0d9a\u0dca\u0daf \u0d9a\u0dd2\u0dba\u0db1\u0dca\u0db1\u0dda? \u0d92\u0d9a\u0da7 \u0dad\u0db8\u0dba\u0dd2 \u00d2\u0da1\u0db1\u0dca\u0daf\u0dba\u00d3 \u0d9a\u0dd2\u0dba\u0dbd \u0d9a\u0dd2\u0dba\u0db1\u0dca\u0db1\u0dd9... \u0d92 \u0dc0\u0dd2\u0daf\u0dd2\u0dc4\u0da7 \u0dbb\u0dcf\u0d9c \u0daf\u0dca\u0dc0\u0dda\u0dc2 \u0db8\u0ddd\u0dc4 \u0daf\u0dd4\u0dbb\u0dd4 \u0d9a\u0dbb\u0db1\u0dca\u0da7 \u0d9a\u0dd0\u0db8\u0dd0\u0dad\u0dca\u0dad\u0d9a\u0dca \u0d8b\u0db4\u0daf\u0dd2\u0db1\u0dca\u0db1\u0dd9 \u0d9a\u0ddc\u0dc4\u0ddc\u0db8 \u0d9a\u0dd9\u0db1\u0dcf \u0dad\u0dd4\u0dc5 \u0daf? \u0d91\u0dba\u0dcf \u0dbb\u0dcf\u0d9c\u0dba \u0d9c\u0dd0\u0db1 \u0daf\u0db1\u0dca\u0db1\u0dc0. \u0d9a\u0ddc\u0dc4\u0ddc\u0db8\u0daf \u0daf\u0db1\u0dca\u0db1\u0dd9 \u0dbb\u0dcf\u0d9c\u0dba \u0d9c\u0dd0\u0db1...? \u0dc3\u0dd2\u0dad\u0dda \u0dbb\u0dcf\u0d9c\u0dba \u0d87\u0dad\u0dd2 \u0dc0\u0dd4\u0dab\u0ddc\u0dad\u0dca, \u0dc3\u0dd2\u0dad \u0d9a\u0dd9\u0dbd\u0dd9\u0dc3\u0dd9\u0db1\u0dc0\u0dcf, \u0d92\u0d9a \u0d85\u0d9a\u0dd4\u0dc3\u0dbd\u0dba\u0d9a\u0dca, \u0dad\u0db8\u0db1\u0dca\u0da7\u0dad\u0dca \u0dc4\u0ddc\u0db3 \u0db1\u0dd1, \u0d85\u0db1\u0dd4\u0db1\u0dca\u0da7\u0dad\u0dca \u0dc4\u0ddc\u0db3 \u0db1\u0dd1. \u0daf\u0dd4\u0d9a\u0dca \u0dc0\u0dd2\u0db4\u0dcf\u0d9a \u0d8b\u0db4\u0daf\u0dc0\u0db1\u0dc0\u0dcf... \u0d9a\u0dd2\u0dba\u0dbd \u0db8\u0dd9\u0db1\u0dca\u0db1 \u0db8\u0dda \u0dc0\u0dd2\u0daf\u0dd2\u0dc4\u0da7\u0dba\u0dd2 \u0dbb\u0dcf\u0d9c\u0dba \u0d9c\u0dd0\u0db1 \u0daf\u0dd0\u0db1\u0d9c\u0db1\u0dca\u0db1\u0dda... \u0dad\u0dbb\u0dc4 \u0d9c\u0dd0\u0db1\u0dad\u0dca \u0d92 \u0dc0\u0dd2\u0daf\u0dd2\u0dc4\u0da7 \u0d91\u0dba\u0dcf \u0daf\u0dd0\u0db1\u0d9c\u0db1\u0dca\u0db1\u0dc0\u0dcf. \u00d2\u0dad\u0dbb\u0dc4 \u0dc3\u0dd2\u0dad\u0dda \u0d89\u0db4\u0daf\u0dd4\u0dab\u0ddc\u0dad\u0dca, \u0dc3\u0dd2\u0dad \u0d9a\u0dd9\u0dbd\u0dd9\u0dc3\u0dd9\u0db1\u0dc0\u0dcf, \u0d92 \u0dad\u0dbb\u0dc4 \u0dad\u0db8\u0db1\u0dca\u0da7\u0dad\u0dca \u0dc4\u0ddc\u0db3 \u0db1\u0dd1, \u0d85\u0db1\u0dd4\u0db1\u0dca\u0da7\u0dad\u0dca \u0dc4\u0ddc\u0db3 \u0db1\u0dd1... \u0daf\u0dd4\u0d9a\u0dca \u0dc0\u0dd2\u0db4\u0dcf\u0d9a \u0d89\u0db4\u0daf\u0dd9\u0db1\u0dc0\u0dcf... \u0db8\u0dda \u0dc0\u0dd2\u0daf\u0dd2\u0dc4\u0da7 \u0dad\u0dbb\u0dc4 \u0d9c\u0dd0\u0db1 \u0daf\u0dd0\u0db1\u0d9c\u0db1\u0dca\u0db1\u0dc0\u0dcf.\n\u0dc3\u0dd2\u0dad \u0d9a\u0dd2\u0dc5\u0dd2\u0da7\u0dd2 \u0d9a\u0dbb\u0db1\u0dca\u0da7 \u0db8\u0dd4\u0dbd\u0dca\u0dc0\u0db1 \u0d9a\u0dbb\u0dd4\u0dab\u0dd4 \u0dc3\u0dd2\u0dad\u0d9a \u0d89\u0db4\u0daf\u0dd4\u0dab\u0ddc\u0dad\u0dca \u0dc3\u0dd2\u0dad \u0d9a\u0dd2\u0dc5\u0dd2\u0da7\u0dd2 \u0dc0\u0dd9\u0db1\u0dc0\u0dcf. \u0d92\u0d9a\u0dd9\u0db1\u0dca \u0daf\u0dd4\u0d9a\u0dca \u0dc0\u0dd2\u0db4\u0dcf\u0d9a \u0d87\u0dad\u0dd2\u0dc0\u0dd9\u0db1\u0dc0\u0dcf. \u0d92\u0d9a \u0dad\u0db8\u0db1\u0dca\u0da7\u0dad\u0dca \u0dc4\u0ddc\u0db3 \u0db1\u0dd1, \u0d85\u0db1\u0dd4\u0db1\u0dca\u0da7\u0dad\u0dca \u0dc4\u0ddc\u0db3 \u0db1\u0dd1. \u0db8\u0dda \u0dc0\u0dd2\u0daf\u0dd2\u0dc4\u0da7 \u0dba\u0db8\u0dca \u0d9a\u0dd9\u0db1\u0dd9\u0d9a\u0dca \u0d85\u0d9a\u0dd4\u0dc3\u0dbd\u0dca \u0d9c\u0dd0\u0db1 \u0daf\u0db1\u0dca\u0db1\u0dc0 \u0db1\u0db8\u0dca... \u0d91\u0dba\u0dcf \u0dad\u0dd4\u0dc5 \u0d92 \u0d85\u0d9a\u0dd4\u0dc3\u0dbd\u0dba\u0da7 \u0d9a\u0dd0\u0db8\u0dd0\u0dad\u0dca\u0dad\u0d9a\u0dca \u0d8b\u0db4\u0daf\u0dd2\u0db1\u0dca\u0db1\u0dd9 \u0db1\u0dd1. \u0d92 \u0d85\u0d9a\u0dd4\u0dc3\u0dbd\u0dca \u0db6\u0dd0\u0dc4\u0dd0\u0dbb \u0d9a\u0dbb\u0d9c\u0db1\u0dca\u0da7 \u0d9a\u0dd0\u0db8\u0dd0\u0dad\u0dca\u0dad\u0d9a\u0dca \u0d8b\u0db4\u0daf\u0dd9\u0db1\u0dc0\u0dcf... \u0d85\u0d9a\u0dd4\u0dc3\u0dbd\u0dca \u0dbb\u0dc4\u0dd2\u0dad\u0dc0 \u0dc0\u0dcf\u0dc3\u0dba \u0d9a\u0dbb\u0db1\u0dca\u0da7 \u0d9a\u0dd0\u0db8\u0dad\u0dd2\u0dba\u0dd2. \u0d85\u0db1\u0dca\u0db1 \u0d92 \u0dc0\u0dd2\u0daf\u0dd2\u0dc4\u0da7 \u0d85\u0d9a\u0dd4\u0dc3\u0dbd\u0dca \u0d9c\u0dd0\u0db1 \u0daf\u0db1\u0dca\u0db1 \u0d9a\u0dd9\u0db1\u0dcf \u0d85\u0d9a\u0dd4\u0dc3\u0dbd\u0dba \u0db6\u0dd0\u0dc4\u0dd0\u0dbb \u0d9a\u0dbb\u0dbd \u0db4\u0dd2\u0dbb\u0dd2\u0dc3\u0dd2\u0daf\u0dd4 \u0dc3\u0dd2\u0dad\u0d9a\u0dd2\u0db1\u0dca \u0dc0\u0dcf\u0dc3\u0dba \u0d9a\u0dbb\u0db1\u0dca\u0da7 \u0d9a\u0dd0\u0db8\u0dad\u0dd2\u0dba\u0dd2. \u0db4\u0dd2\u0dbb\u0dd2\u0dc3\u0dd2\u0daf\u0dd4 \u0dc3\u0dd2\u0dad\u0dd2\u0db1\u0dca \u0dc0\u0dcf\u0dc3\u0dba \u0d9a\u0dbb\u0db1\u0dca\u0da7 \u0d9a\u0dd0\u0db8\u0dad\u0dd2 \u0dc0\u0dd9\u0db1\u0dca\u0db1\u0dd9 \u0d9a\u0dc0\u0daf\u0daf? \u0db8\u0dad\u0dd4 \u0da2\u0dd3\u0dc0\u0dd2\u0dad\u0dba\u0dda\u0daf\u0dd3 \u0daf? \u0db1\u0dd1. \u0db8\u0dda \u0da2\u0dd3\u0dc0\u0dd2\u0dad\u0dba\u0dda \u0db8 \u0db4\u0dd2\u0dbb\u0dd2\u0dc3\u0dd2\u0daf\u0dd4 \u0dc3\u0dd2\u0dad\u0d9a\u0dd2\u0db1\u0dca \u0dc0\u0dcf\u0dc3\u0dba \u0d9a\u0dbb\u0db1\u0dca\u0da7 \u0d9a\u0dd0\u0db8\u0dad\u0dd2 \u0dc0\u0dd9\u0db1\u0dc0\u0dcf.\n\u0db8\u0dda \u0dc1\u0dbb\u0dd3\u0dbb\u0dba\u0da7 \u0daf\u0dc4\u0daf\u0dd2\u0dba \u0daf\u0dd6\u0dc0\u0dd2\u0dbd\u0dd2 \u0dc0\u0dd0\u0daf\u0dd2\u0dbd\u0dcf \u0dc4\u0ddc\u0db3\u0da7\u0db8 \u0d87\u0d9f\u0db4\u0dad \u0d9a\u0dd2\u0dc5\u0dd2\u0da7\u0dd2 \u0dc0\u0dd4\u0dab\u0ddc\u0dad\u0dca, \u0d92\u0d9a \u0dc0\u0dd9\u0dc4\u0dd9\u0dc3\u0d9a\u0dca \u0db4\u0dd3\u0da9\u0dcf\u0dc0\u0d9a\u0dca \u0db1\u0dda\u0daf? \u0db8\u0dda \u0db6\u0dc0 \u0daf\u0db1\u0dca\u0db1 \u0d9a\u0dd9\u0db1\u0dcf \u0db4\u0dd2\u0dbb\u0dd2\u0dc3\u0dd2\u0daf\u0dd4\u0dc0 \u0dc0\u0dcf\u0dc3\u0dba \u0d9a\u0dbb\u0db1\u0dca\u0db1\u0da7 \u0d9a\u0dd0\u0db8\u0dd0\u0dad\u0dd2 \u0dc0\u0dd9\u0db1\u0dc0\u0dcf \u0db1\u0dda\u0daf? \u0dc3\u0dd2\u0dc4\u0dd2 \u0db1\u0dd4\u0dc0\u0dab \u0dad\u0dd2\u0dba\u0dd9\u0db1 \u0d9a\u0dd9\u0db1\u0dcf, \u0d9a\u0dd2\u0dc5\u0dd2\u0da7\u0dd2 \u0dc0\u0dd6 \u0dc0\u0dc4\u0dcf\u0db8 \u0d9a\u0dd2\u0dc5\u0dd2\u0da7\u0dd2 \u0db6\u0dd0\u0dc4\u0dd0\u0dbb \u0d9a\u0dbb\u0d9c\u0dd9\u0db1 \u0db4\u0dd2\u0dbb\u0dd2\u0dc3\u0dd2\u0daf\u0dd4\u0dc0\u0dd9\u0db1\u0dca \u0dc0\u0dcf\u0dc3\u0dba \u0d9a\u0dbb\u0db1\u0dca\u0da7 \u0d9a\u0dd0\u0db8\u0dad\u0dd2\u0dba\u0dd2. \u0d85\u0db1\u0dca\u0db1 \u0d92 \u0dc0\u0d9c\u0dda\u0db8\u0dba\u0dd2 \u0db1\u0dd4\u0dc0\u0dab \u0dad\u0dd2\u0dba\u0dd9\u0db1 \u0d9a\u0dd9\u0db1\u0dcf, \u0db0\u0dbb\u0dca\u0db8\u0dba \u0daf\u0db1\u0dca\u0db1 \u0d9a\u0dd9\u0db1\u0dcf, \u0dad\u0db8\u0db1\u0dca\u0d9c\u0dda \u0dc3\u0dd2\u0dad \u0d85\u0db4\u0dd2\u0dbb\u0dd2\u0dc3\u0dd2\u0daf\u0dd4 \u0dc0\u0dd9\u0db1\u0d9a\u0ddc\u0da7 \u0d92\u0d9a\u0da7 \u0db6\u0dba\u0dba\u0dd2. \u0d94\u0dc4\u0dd4 \u0daf\u0db1\u0dca\u0db1\u0dc0\u0dcf \u0d85\u0d9a\u0dd4\u0dc3\u0dbd\u0dba\u0dd9\u0dc4\u0dd2 \u0dc0\u0dd2\u0db4\u0dcf\u0d9a\u0dba \u0db6\u0dd2\u0dba\u0da2\u0db1\u0d9a\u0dba\u0dd2 \u0d9a\u0dd2\u0dba\u0dbd\u0dcf. \u0d85\u0d9a\u0dd4\u0dc3\u0dbd\u0dca \u0dc3\u0dd2\u0dad\u0da7 \u0d86\u200d\u0dc0\u0ddc\u0dad\u0dca, \u0dc4\u0dd2\u0dad\u0dda \u0d85\u0d9a\u0dd4\u0dc3\u0dbd\u0dca \u0dad\u0dd2\u0db6\u0dd4\u0dab\u0dad\u0dca, \u0d92 \u0d85\u0d9a\u0dd4\u0dc3\u0dbd\u0dca \u0dc4\u0dd2\u0dad\u0dda \u0dc0\u0dd0\u0da9\u0dd9\u0db1\u0dc0\u0dcf. \u0d91\u0dc4\u0dd9\u0db8 \u0dc0\u0dd4\u0dab\u0ddc\u0dad\u0dca \u0dc3\u0dd2\u0dad \u0d9a\u0dd9\u0dbd\u0dd9\u0dc3\u0dd9\u0db1\u0dc0\u0dcf. \u0d9a\u0dd9\u0dbd\u0dd9\u0dc3\u0dd4\u0dab\u0dd4 \u0dc3\u0dd2\u0dad \u0daf\u0dd4\u0d9a\u0dca \u0dc3\u0dc4\u0dd2\u0dad\u0dba\u0dd2 \u0d9a\u0dd2\u0dba\u0db1 \u0d9a\u0dbb\u0dd4\u0dab \u0daf\u0db1\u0dca\u0db1 \u0d9a\u0dd9\u0db1\u0dcf \u0d85\u0d9a\u0dd4\u0dc3\u0dbd\u0dba\u0da7 \u0db6\u0dba\u0dba\u0dd2. \u0d85\u0d9a\u0dd4\u0dc3\u0dbd\u0dba\u0dda \u0dc0\u0dd2\u0db4\u0dcf\u0d9a\u0dba\u0da7\u0dad\u0dca \u0db6\u0dba\u0dba\u0dd2. \u0d92 \u0dc0\u0d9c\u0dda \u0daf\u0dd0\u0db1\u0dd4\u0db8\u0d9a\u0dd2\u0db1\u0dca \u0dba\u0dd4\u0d9a\u0dca\u0dad \u0d9a\u0dd9\u0db1\u0dcf \u0dc3\u0dd2\u0dc4\u0dd2\u0db1\u0dd4\u0dc0\u0dab\u0dd2\u0db1\u0dca \u0dc0\u0dcf\u0dc3\u0dba \u0d9a\u0dbb\u0db1\u0dc0\u0dcf. \u0d85\u0db1\u0dca\u0db1 \u0d91\u0dba\u0dcf \u0d85\u0d9a\u0dd4\u0dc3\u0dbd\u0dba \u0db6\u0dd0\u0dc4\u0dd0\u0dbb \u0d9a\u0dd2\u0dbb\u0dd3\u0db8\u0dda \u0d9a\u0dd0\u0db8\u0dd0\u0dad\u0dca\u0dad\u0dd9\u0db1\u0dca \u0dba\u0dd4\u0d9a\u0dca\u0dad\u0dba\u0dd2.\n\u0d92 \u0d9a\u0dd0\u0db8\u0dd0\u0dad\u0dca\u0dad\u0da7 \u0dad\u0db8\u0dba\u0dd2 \u0da1\u0db1\u0dca\u0daf\u0dba \u0d9a\u0dd2\u0dba\u0dbd \u0d9a\u0dd2\u0dba\u0db1\u0dca\u0db1\u0dda. \u0d91\u0dad\u0d9a\u0ddc\u0da7 \u0d85\u0db1\u0dca\u0db1 \u0d92 \u0dc0\u0dd2\u0daf\u0dd2\u0dc4\u0dda \u0d85\u0d9a\u0dd4\u0dc3\u0dbd\u0dca \u0db6\u0dd0\u0dc4\u0dd0\u0dbb \u0d9a\u0dd2\u0dbb\u0dd3\u0db8\u0dda \u0d9a\u0dd0\u0db8\u0dd0\u0dad\u0dca\u0dad\u0dd9\u0db1\u0dca \u0dc0\u0dcf\u0dc3\u0dba \u0d9a\u0dbb\u0db1 \u0d9a\u0dd9\u0db1\u0dcf\u0da7 \u0d92 \u0d85\u0d9a\u0dd4\u0dc3\u0dbd\u0dca \u0db6\u0dd0\u0dc4\u0dd0\u0dbb \u0d9a\u0dbb\u0db1\u0dca\u0db1\u0da7 \u0dc3\u0dd2\u0daf\u0dd4\u0dc0\u0db1\u0dca\u0db1\u0dda \u0d9a\u0ddc\u0dba\u0dd2 \u0dc0\u0dd9\u0dbd\u0dcf\u0dc0\u0dda\u0daf\u0dd3 \u0daf? \u0d92 \u0d85\u0d9a\u0dd4\u0dc3\u0dbd\u0dca \u0dc4\u0da7\u0d9c\u0db1\u0dca\u0db1 \u0d9a\u0ddc\u0da7\u0db8\u0dba\u0dd2 \u0db1\u0dda\u0daf? \u0d85\u0d9a\u0dd4\u0dc3\u0dbd\u0dba\u0da7 \u0db6\u0dba \u0d9a\u0dd9\u0db1\u0dcf \u0d85\u0d9a\u0dd4\u0dc3\u0dbd\u0dba \u0dc4\u0da7\u0d9c\u0dad\u0dca \u0dc0\u0dc4\u0dcf\u0db8 \u0d92 \u0d85\u0d9a\u0dd4\u0dc3\u0dbd\u0dba \u0db6\u0dd0\u0dc4\u0dd0\u0dbb \u0d9a\u0dbb\u0db1\u0dca\u0db1\u0da7 \u0d9a\u0dd0\u0db8\u0dd0\u0dad\u0dca\u0dad\u0dd9\u0db1\u0dca \u0d89\u0db1\u0dca\u0db1\u0dda, \u0d8b\u0db1\u0db1\u0dca\u0daf\u0dd4\u0dc0\u0dd9\u0db1\u0dca \u0d89\u0db1\u0dca\u0db1\u0dda, \u0dc0\u0dd3\u0dbb\u0dd2\u0dba \u0d8b\u0db4\u0daf\u0dc0\u0dcf \u0d9c\u0dd9\u0db1 \u0d89\u0db1\u0dca\u0db1\u0dda... \u0d87\u0dba\u0dd2? \u0d91\u0dba\u0dcf \u0daf\u0db1\u0dca\u0db1\u0dc0\u0dcf \u0d85\u0d9a\u0dd4\u0dc3\u0dbd\u0dba \u0d9a\u0ddc\u0dba\u0dd2 \u0dc0\u0dd9\u0dbd\u0dcf\u0dc0\u0dda \u0dc4\u0da7 \u0d9c\u0db1\u0dd3\u0daf \u0daf\u0db1\u0dca\u0db1\u0dd9 \u0db1\u0dd1 \u0d9a\u0dd2\u0dba\u0dbd\u0dcf...\n\u0db8\u0ddc\u0d9a\u0daf \u0d85\u0dc3\u0dc0\u0dbd\u0dca \u0dc0\u0dd9\u0dbd\u0dcf\u0dc0\u0dda \u0db8\u0dda \u0d85\u0d9a\u0dd4\u0dc3\u0dbd\u0dba \u0dc4\u0da7\u0d9c\u0db1\u0dd3 \u0daf \u0d9a\u0dd2\u0dba\u0dbd\u0dcf \u0d85\u0db4\u0dd2 \u0daf\u0db1\u0dca\u0db1\u0dd9 \u0db1\u0dd1 \u0db1\u0dda\u0daf? \u0d91\u0dad\u0d9a\u0ddc\u0da7 \u0d9a\u0ddc\u0dba\u0dd2 \u0dc0\u0dd9\u0dbd\u0dcf\u0dc0\u0dda \u0d85\u0d9a\u0dd4\u0dc3\u0dbd\u0dba \u0dc4\u0da7\u0d9c\u0dad\u0dca\u0dad\u0dad\u0dca, \u0d92\u0d9a\u0dd9\u0db1\u0dca \u0daf\u0dd4\u0d9a\u0dca \u0dc0\u0dd2\u0db4\u0dcf\u0d9a\u0dba\u0da7 \u0db6\u0dba \u0d9a\u0dd9\u0db1\u0dcf \u0d92 \u0dc0\u0dd9\u0dbd\u0dcf\u0dc0\u0dd9\u0daf\u0dd3\u0db8 \u0d92 \u0d85\u0d9a\u0dd4\u0dc3\u0dbd\u0dba \u0db6\u0dd0\u0dc4\u0dd0\u0dbb \u0d9a\u0dbb\u0db1\u0dca\u0db1\u0da7 \u0dc3\u0dd6\u0daf\u0dcf\u0db1\u0db8\u0dd2\u0db1\u0dca \u0d89\u0db1\u0dca\u0db1\u0dda. \u0d85\u0db1\u0dca\u0db1 \u0d92 \u0dc3\u0dd6\u0daf\u0dcf\u0db1\u0db8\u0da7 \u0d9a\u0dd2\u0dba\u0db1\u0dc0\u0dcf \u0db4\u0da7\u0db1\u0dca\u0d9c\u0dad\u0dca \u0dc0\u0dd3\u0dbb\u0dd2\u0dba \u0d9a\u0dd2\u0dba\u0dbd\u0dcf... \u0d91\u0dad\u0d9a\u0ddc\u0da7 \u0d91\u0dba\u0dcf \u0dc0\u0dd3\u0dbb\u0dd2\u0dba \u0db4\u0da7\u0db1\u0dca \u0d9c\u0dd9\u0db1\u0dba\u0dd2 \u0dad\u0dd2\u0dba\u0dd9\u0db1\u0dca\u0db1\u0dda. \u0db8\u0ddc\u0d9a\u0da7\u0daf \u0d92 \u0dc0\u0dd3\u0dbb\u0dd2\u0dba \u0db4\u0da7\u0db1\u0dca\u0d9c\u0dd9\u0db1 \u0dad\u0dd2\u0dba\u0dd9\u0db1\u0dca\u0db1\u0dd9, \u0d85\u0d9a\u0dd4\u0dc3\u0dbd\u0dba \u0dc4\u0da7\u0d9c\u0db1\u0dca\u0db1\u0d9a\u0ddc\u0da7\u0db8 \u0db6\u0dd0\u0dc4\u0dd0\u0dbb \u0d9a\u0dbb\u0db1\u0dca\u0da7\u0dba\u0dd2. \u0d87\u0dba\u0dd2 \u0d91\u0dba\u0dcf \u0d85\u0d9a\u0dd4\u0dc3\u0dbd\u0dba \u0dc4\u0da7\u0d9c\u0db1\u0dca\u0db1 \u0d9a\u0ddc\u0da7 \u0db8 \u0db6\u0dd0\u0dc4\u0dd0\u0dbb \u0d9a\u0dbb\u0db1\u0dca\u0db1\u0da7 \u0dc3\u0dd6\u0daf\u0dcf\u0db1\u0db8\u0dd2\u0db1\u0dca \u0d89\u0db1\u0dca\u0db1\u0dda? \u0d91\u0dba\u0dcf \u0daf\u0db1\u0dca\u0db1\u0dc0\u0dcf \u0d85\u0d9a\u0dd4\u0dc3\u0dbd\u0dba \u0d89\u0db4\u0daf\u0dd4\u0db1\u0ddc\u0dad\u0dca \u0dc4\u0dd2\u0dad \u0d9a\u0dd9\u0dbd\u0dd9\u0dc3\u0dd9\u0db1\u0dc0\u0dcf \u0d9a\u0dd2\u0dba\u0dbd\u0dcf...\n\u0d92 \u0d85\u0d9a\u0dd4\u0dc3\u0dbd\u0dba, \u0db6\u0dd0\u0dc4\u0dd0\u0dbb \u0d9a\u0dbb\u0db1\u0dca\u0db1\u0da7 \u0d9a\u0dd0\u0db8\u0dd0\u0dad\u0dca\u0dad\u0d9a\u0dd2\u0db1\u0dca \u0d9a\u0da7\u0dba\u0dd4\u0dad\u0dd4 \u0db1\u0ddc\u0d9a\u0dc5\u0ddc\u0dad\u0dca, \u0dba\u0dc5\u0dd2 \u0dba\u0dc5\u0dd2 \u0d92 \u0d85\u0d9a\u0dd4\u0dc3\u0dbd\u0dba\u0db8 \u0dc0\u0dd0\u0da9\u0dd9\u0db1\u0dc0\u0dcf. \u0d91\u0dad\u0d9a\u0ddc\u0da7 \u0daf\u0dd4\u0d9a\u0dca \u0dc0\u0dd2\u0db4\u0dcf\u0d9a \u0dc0\u0dd2\u0db3\u0dd2\u0db1\u0dca\u0db1\u0da7 \u0dc0\u0dd9\u0db1\u0dc0\u0dcf \u0d9a\u0dd2\u0dba\u0dbd\u0dcf \u0daf\u0db1\u0dca\u0db1\u0dc0\u0dcf. \u0db6\u0dbd\u0db1\u0dca\u0db1 \u0db8\u0dda \u0db0\u0dbb\u0dca\u0db8\u0dba \u0daf\u0db1\u0dca\u0db1 \u0d9a\u0dd9\u0db1\u0dcf \u0d9a\u0ddc\u0da0\u0dca\u0da0\u0dbb \u0dc3\u0dd6\u0daf\u0dcf\u0db1\u0db8\u0d9a\u0dd2\u0db1\u0dca \u0daf \u0d89\u0db1\u0dca\u0db1\u0dda \u0d9a\u0dd2\u0dba\u0dbd\u0dcf... \u0d85\u0d9a\u0dd4\u0dc3\u0dbd\u0dba \u0d9c\u0dd0\u0db1 \u0daf\u0db1\u0dca\u0db1 \u0d9a\u0dd9\u0db1\u0dcf \u0d92\u0d9a \u0db6\u0dd0\u0dc4\u0dd0\u0dbb \u0d9a\u0dbb\u0db1\u0dca\u0db1 \u0d9a\u0ddc\u0da0\u0dca\u0da0\u0dbb \u0dc3\u0dd6\u0daf\u0dcf\u0db1\u0db8\u0d9a\u0dd2\u0db1\u0dca \u0daf \u0d89\u0db1\u0dca\u0db1\u0dda... \u0d91\u0dba\u0dcf\u0da7\u0dba\u0dd2 \u0dc0\u0dd3\u0dbb\u0dd2\u0dba \u0db4\u0da7\u0db1\u0dca \u0d9c\u0dad\u0dca\u0dad \u0d9a\u0dd9\u0db1\u0dcf \u0d9a\u0dd2\u0dba\u0dbd\u0dcf \u0d9a\u0dd2\u0dba\u0db1\u0dca\u0db1\u0dda. \u0d91\u0dba\u0dcf\u0da7 \u0dc3\u0dd2\u0dc4\u0dd2 \u0db1\u0dd4\u0dc0\u0dab \u0dad\u0dd2\u0dba\u0dd9\u0db1 \u0d9a\u0dd9\u0db1\u0dcf, \u0d91\u0dba\u0dcf \u0d85\u0db4\u0dca\u200d\u0dbb\u0db8\u0dcf\u0daf\u0dd3 \u0d9a\u0dd9\u0db1\u0dcf, \u0d91\u0dba\u0dcf\u0da7 \u0db1\u0dd2\u0dc0\u0db1\u0dca \u0db8\u200d\u0d9f\u0dd9\u0dc4\u0dd2 \u0d89\u0db1\u0dca\u0db1 \u0d9a\u0dd9\u0db1\u0dcf\u00d3 \u0d9a\u0dd2\u0dba\u0dbd\u0dcf \u0d9a\u0dd2\u0dba\u0db1\u0dc0\u0dcf... \u0d92 \u0dc0\u0dd2\u0daf\u0dd2\u0dc4\u0da7 \u0d9a\u0da7\u0dba\u0dd4\u0dad\u0dd4 \u0d9a\u0dc5\u0ddc\u0dad\u0dca \u0d91\u0dba\u0dcf \u0db1\u0dd2\u0dc0\u0db1 \u0d85\u0dc0\u0db6\u0ddd\u0db0 \u0d9a\u0dbb \u0d9c\u0db1\u0dca\u0db1\u0dc0\u0dcf.\n\u00a0\n\u0db0\u0dbb\u0dca\u0db8  \u0dc3\u0db7\u0dcf\u0dc0"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0d95\u0db1\u0dd1\u0db8 \u0d86\u0dba\u0dad\u0db1\u0dba\u0d9a\u0dca \u0d91\u0dba \u0db4\u0dd2\u0dc4\u0dd2\u0da7\u0dcf \u0dad\u0dd2\u0db6\u0dd9\u0db1 \u0dc3\u0db8\u0dcf\u0da2\u0dba\u0dd9\u0db1\u0dca \u0db4\u0ddd\u0dc2\u0dab\u0dba \u0dc0\u0dda. \u0d92 \u0db1\u0dd2\u0dc3\u0dcf\u0db8 \u0d91\u0d9a\u0dd3 \u0dc3\u0db8\u0dcf\u0da2\u0dba \u0db4\u0dd2\u0dc5\u0dd2\u0db6\u0db3 \u0d91\u0db8 \u0d86\u0dba\u0dad\u0db1\u0dba\u0da7 \u0dc3\u0db8\u0dcf\u0da2 \u0dc0\u0d9c\u0d9a\u0dd3\u0db8\u0d9a\u0dca \u0d87\u0dad. \u0db4\u0dcf\u0dc3\u0dbd\u0d9a\u0da7 \u0daf \u0d92 \u0db0\u0dbb\u0dca\u0db8\u0dad\u0dcf\u0dc0\u0dba \u0db4\u0ddc\u0daf\u0dd4\u0dba. \u0d91\u0db8 \u0dc3\u0db8\u0dcf\u0da2 \u0dc0\u0d9c\u0d9a\u0dd3\u0db8 \u0d89\u0da7\u0dd4\u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0dc3\u0dd1\u0db8 \u0dc0\u0dc3\u0dbb\u0d9a\u0db8 \u0d9a\u0dc5\u0dd4\u0dad\u0dbb \u0dc1\u0dd4\u0daf\u0dca\u0db0 \u0dc0\u0dd6 \u0db4\u0dc0\u0dd4\u0dbd\u0dda \u0d9a\u0db1\u0dca\u200d\u0dba\u0dcf\u0dbb\u0dcf\u0db8\u0dba\u0dda \u0dc0\u0dcf\u0dab\u0dd2\u0da2 \u0d85\u0d82\u0dc1\u0dba \u0dc3\u0db8\u0dcf\u0da2 \u0dc3\u0dad\u0dca\u0d9a\u0dcf\u0dbb\u0d9a \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba\u0d9a\u0dca \u0dc3\u0dd2\u0daf\u0dd4 \u0d9a\u0dc5 \u0dba\u0dd4\u0dad\u0dd4 \u0d85\u0dad\u0dbb \u0db8\u0dd9\u0dc0\u0dbb \u0d91\u0dba \u201c\u0dc3\u0dca\u0db1\u0dd9\u0dc4\u0dba\u0dda \u0d85\u0dad\u0dca\u0dc0\u0dd0\u0dbd\u201d \u0db1\u0db8\u0dca \u0dc0\u0dd2\u0dba.\n\u0dc0\u0dd2\u0daf\u0dd4\u0dc4\u0dbd\u0dca\u0db4\u0dad\u0dd2\u0db1\u0dd2 \u0db4\u0dca\u200d\u0dbb\u0dd2\u0dba\u0db1\u0dca\u0dad\u0dd2 \u0da2\u0dba\u0dad\u0dd4\u0d82\u0d9c \u0db4\u0dd0\u0dc0\u0dd2\u0daf\u0dd2 \u0dc3\u0ddc\u0dba\u0dd4\u0dbb\u0dd2\u0dba\u0d9c\u0dda \u0dc4\u0dcf \u0d9c\u0dd4\u0dbb\u0dd4 \u0db8\u0da9\u0dd4\u0dbd\u0dca\u0dbd\u0dda \u0db8\u0d9f \u0db4\u0dd9\u0db1\u0dca\u0dc0\u0dd3\u0db8 \u0dba\u0da7\u0dad\u0dda \u0d86\u0dbb\u0dca\u0dae\u0dd3\u0d9a \u0dc0\u0dd2\u0daf\u0dca\u200d\u0dba\u0dcf \u0d85\u0db0\u0dca\u200d\u0dba\u0dba\u0db1 \u0d9a\u0dc0\u0dba \u0dad\u0db8 \u0dc0\u0dd0\u0da9\u0dc3\u0da7\u0dc4\u0db1\u0da7 \u0dad\u0ddd\u0dbb\u0dcf\u0d9c\u0db1\u0dd9 \u0dad\u0dd2\u0db6\u0dd4\u0dab\u0dda \u0daf\u0dba\u0dcf\u0dc0\u0dda \u0db4\u0dd0\u0dc0\u0dd2\u0daf\u0dd2 \u0dc3\u0ddc\u0dba\u0dd4\u0dbb\u0dd2\u0dba\u0db1\u0dca \u0dc0\u0dd2\u0dc3\u0dd2\u0db1\u0dca \u0dc0\u0dd2\u0dc1\u0dda\u0dc2 \u0d85\u0dc0\u0dc1\u0dca\u200d\u0dba\u0dad\u0dcf \u0dc3\u0dc4\u0dd2\u0dad \u0daf\u0dbb\u0dd4\u0dc0\u0db1\u0dca \u0dc3\u0db3\u0dc4\u0dcf \u0db4\u0dc0\u0dad\u0dca\u0dc0\u0dcf\u0d9c\u0dd9\u0db1 \u0dba\u0db1 \u201c\u0dc3\u0dd4\u0db4\u0dd9\u0db8\u0dca \u0d8b\u0dba\u0db1\u201d \u0db4\u0dd4\u0dc4\u0dd4\u0dab\u0dd4 \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba\u0dba\u0dd2.\n\u0dc4\u0dd2\u0d9a\u0dca\u0d9a\u0da9\u0dd4\u0dc0\u0dda \u0dc3\u0dd2\u0da7 \u0db6\u0daf\u0dca\u0daf\u0dda\u0d9c\u0db8 \u0db4\u0dcf\u0dbb\u0dda \u0d9a\u0dd2\u0dbd\u0ddd\u0db8\u0dd3\u0da7\u0dbb\u0dca 4\u0d9a\u0dca \u0d9c\u0dd2\u0dba \u0dad\u0dd0\u0db1 \u0d9c\u0ddc\u0db1\u0dd4\u0db4\u0dd3\u0db1\u0dd4\u0dc0\u0dbd \u0dc4\u0db1\u0dca\u0daf\u0dd2\u0dba\u0dd9\u0db1\u0dca \u0dc0\u0db8\u0da7 \u0dc4\u0dd0\u0dbb\u0dd3 \u0d9a\u0dd2\u0dbd\u0ddd\u0db8\u0dd3\u0da7\u0dbb\u0dba\u0d9a\u0dca \u0db4\u0db8\u0dab \u0d9c\u0dd2\u0dba \u0db4\u0dc3\u0dd4 \u0d89\u0dad\u0dcf \u0dc3\u0dd4\u0db1\u0dca\u0daf\u0dbb \u0db4\u0dbb\u0dd2\u0dc3\u0dbb\u0dba\u0d9a \u0dc3\u0dd4\u0db4\u0dd9\u0db8\u0dca \u0d8b\u0dba\u0db1 \u0db4\u0dd2\u0dc4\u0dd2\u0da7\u0dcf \u0d87\u0dad.\n1964 \u0dc0\u0dbb\u0dca\u0dc2\u0dba\u0dda\u0daf\u0dd2 \u0d86\u0dbb\u0db8\u0dca\u0db7 \u0d9a\u0dd9\u0dbb\u0dd4\u0db1\u0dd4 \u0dc3\u0dd4\u0db4\u0dd9\u0db8\u0dca \u0d8b\u0dba\u0db1 \u0dc0\u0da0\u0db1\u0dba\u0dda \u0db4\u0dbb\u0dd2\u0dc3\u0db8\u0dcf\u0db4\u0dca\u0dad \u0d85\u0dbb\u0dd4\u0dad\u0dd2\u0db1\u0dca\u0db8 \u0d86\u0daf\u0dbb\u0dba \u0d8b\u0dad\u0dd4\u0dbb\u0dcf \u0dba\u0db1 \u0dc3\u0ddc\u0db3\u0dd4\u0dbb\u0dd4 \u0db1\u0dd2\u0dc0\u0dc4\u0db1\u0d9a\u0dd2. \u0d91\u0dba \u0dc5\u0db8\u0dd4\u0db1\u0dca \u0db4\u0dc0\u0dd4\u0dbd\u0dca \u0d9a\u0dab\u0dca\u0da9\u0dcf\u0dba\u0db8\u0dca \u0dbd\u0dd9\u0dc3 \u0db4\u0dd2\u0da7\u0dad \u0dc3\u0ddc\u0db3\u0dd4\u0dbb\u0dd4 \u0db1\u0dd2\u0dc0\u0dc4\u0db1\u0dca \u0d9a\u0dd3\u0db4\u0dba\u0d9a \u0d91\u0d9a\u0dad\u0dd4\u0dc0\u0d9a\u0dd2\u0db1\u0dca, \u0db4\u0dcf\u0dc3\u0dbd\u0d9a\u0dd2\u0db1\u0dca \u0dc4\u0dcf \u0db4\u0dd4\u0dc4\u0dd4\u0dab\u0dd4 \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba\u0d9a\u0dd2\u0db1\u0dca \u0dc3\u0db8\u0db1\u0dca\u0dc0\u0dd2\u0dad\u0dba. \u0d91\u0dc4\u0dd2 \u0dc0\u0dd2\u0dc1\u0dda\u0dc2\u0dca\u200d\u0dba\u0dad\u0dca\u0dc0\u0dba \u0dc0\u0db1\u0dca\u0db1\u0dda \u0d91\u0dba \u0dc0\u0dd2\u0dc1\u0dda\u0dc2 \u0d85\u0dc0\u0dc1\u0dca\u200d\u0dba\u0dad\u0dcf \u0d87\u0dad\u0dd2 \u0daf\u0dbb\u0dd4\u0dc0\u0db1\u0dca \u0dbb\u0dd0\u0d9a \u0db6\u0dbd\u0dcf \u0d9c\u0db1\u0dca\u0db1\u0dcf \u0dad\u0dd0\u0db1\u0d9a\u0dd2\u0db1\u0dca \u0d94\u0db6\u0dca\u0db6\u0da7 \u0d9c\u0ddc\u0dc3\u0dca \u0d94\u0dc0\u0dd4\u0db1\u0dca \u0dad\u0dd4\u0dc5 \u0d87\u0dad\u0dd2 \u0daf\u0d9a\u0dca\u0dc2\u0dad\u0dcf \u0d94\u0db4\u0dca\u0db1\u0d82\u0dc0\u0db1 \u0d9a\u0dd4\u0dc3\u0dbd\u0dad\u0dcf \u0dc3\u0d82\u0dc0\u0dbb\u0dca\u0db0\u0db1 \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba\u0d9a\u0dca \u0dc0\u0dd3\u0db8\u0dba\u0dd2.\n\u0d85\u0dc0\u0dd4\u0dbb\u0dd4\u0daf\u0dd4 3 \u0dc3\u0dd2\u0da7 25 \u0daf\u0d9a\u0dca\u0dc0\u0dcf \u0dc0\u0dba\u0dc3\u0dca \u0d9a\u0dcf\u0dab\u0dca\u0da9\u0dba\u0dda \u0daf\u0dbb\u0dd4\u0dc0\u0db1\u0dca 50 \u0daf\u0dd9\u0db1\u0dd9\u0d9a\u0dca \u0d91\u0dc4\u0dd2 \u0dc0\u0dd9\u0dad\u0dd2. \u0dc3\u0dcf\u0db8\u0dcf\u0db1\u0dca\u200d\u0dba \u0dba\u0dd0\u0dba\u0dd2 \u0dc3\u0dd0\u0dbd\u0d9a\u0dd9\u0db1 \u0dc5\u0db8\u0dd4\u0db1\u0dca \u0dc0\u0db1 \u0d85\u0db4\u0dc0 \u0dc0\u0dd2\u0dc3\u0dca\u0db8\u0db4\u0dad\u0dca \u0d9a\u0dbb\u0db1 \u0daf\u0d9a\u0dca\u0dc2\u0dad\u0dcf \u0d85\u0db4 \u0d91\u0daf\u0dd2\u0db1 \u0d94\u0dc0\u0dd4\u0db1\u0dca\u0d9c\u0dd9\u0db1\u0dca \u0daf\u0dd4\u0da7\u0dd4\u0dc0\u0dd9\u0db8\u0dd4. \u0db8\u0dd0\u0dc4\u0dd4\u0db8\u0dca \u0d9c\u0dd9\u0dad\u0dd4\u0db8\u0dca, \u0d85\u0dad\u0dca\u0dc0\u0dd0\u0da9 \u0db8\u0dd9\u0db1\u0dca\u0db8 \u0db1\u0dbb\u0dca\u0dad\u0db1 \u0dc4\u0dcf \u0dbb\u0d82\u0d9c\u0db1 \u0d9a\u0dd4\u0dc3\u0dbd\u0dad\u0dcf \u0db1\u0ddc\u0d85\u0da9\u0dd4\u0dc0 \u0d94\u0dc0\u0dd4\u0db1\u0dca \u0dad\u0dd4\u0dc5 \u0dc3\u0dd0\u0d9f\u0dc0\u0dd2 \u0d87\u0dad.\n\u0db4\u0dd0\u0dc0\u0dd2\u0daf\u0dd2 \u0dc3\u0ddc\u0dba\u0dd4\u0dbb\u0dd2\u0dba\u0db1\u0dca \u0dc4\u0dcf \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba \u0d9a\u0ddc\u0dbb\u0dad\u0db8\u0dca \u0d85\u0db1\u0d9c\u0dd2 \u0db8\u0dd9\u0dc4\u0dd9\u0dba\u0db1\u0dca \u0d89\u0da7\u0dd4\u0d9a\u0dbb\u0db1\u0dc0\u0dcf\u0daf \u0dba\u0db1\u0dca\u0db1\u0da7 \u0da2\u0dd3\u0dc0\u0db8\u0dcf\u0db1 \u0dc3\u0dcf\u0d9a\u0dca\u0dc2\u0dd2\u0dba \u0dc0\u0db1\u0dca\u0db1\u0dda \u0db8\u0dd9\u0db8 \u0daf\u0dbb\u0dd4\u0dc0\u0db1\u0dca \u0dc0\u0dd2\u0dc3\u0dd2\u0db1\u0dca \u0daf\u0d9a\u0dca\u0dc0\u0db1 \u0daf\u0d9a\u0dca\u0dc2\u0dad\u0dcf\u0dc0\u0dba\u0db1\u0dca\u0db8\u0dba.\n\u0dc3\u0dd4\u0db4\u0dd9\u0db8\u0dca \u0d8b\u0dba\u0db1\u0dda \u0db4\u0dca\u200d\u0dbb\u0db0\u0dcf\u0db1 \u0d9c\u0ddc\u0da9\u0db1\u0dd0\u0d9c\u0dd2\u0dbd\u0dca\u0dbd\u0da7 \u0d87\u0dad\u0dd4\u0dc5\u0dd4 \u0dc0\u0db1 \u0dad\u0dd0\u0db1\u0db8 \u0db6\u0dd2\u0dad\u0dca\u0dad\u0dd2\u0dba\u0dda \u0d91\u0dbd\u0dca\u0dbd\u0dcf \u0d87\u0dad\u0dd2 \u0d9a\u0dc0\u0dd2 \u0db4\u0daf\u0dba\u0d9a \u0db8\u0dd9\u0dc3\u0dda \u0dc3\u0db3\u0dc4\u0db1\u0dca \u0dc0\u0dda.\n\u0dc0\u0dd2\u0dc1\u0dda\u0dc2 \u0d85\u0dc0\u0dc1\u0dca\u200d\u0dba\u0dad\u0dcf \u0d87\u0dad\u0dd2 \u0daf\u0dbb\u0dd4\u0dc0\u0db1\u0dca\u0da7 \u0daf\n\u0dc0\u0dbb\u0dca\u0db0\u0db1\u0dba \u0dc0\u0dd3\u0db8\u0da7 \u0d89\u0d9c\u0dd9\u0db1 \u0d9c\u0dad \u0dc4\u0dd0\u0d9a\u0dd2\u0dba\n\u0dc3\u0dd9\u0db8\u0dd2\u0db1\u0dca \u0dc0\u0dd6\u0dc0\u0dad\u0dca \u0d94\u0dc0\u0dd4\u0dc4\u0dd4 \u0dc0\u0dbb\u0dca\u0db0\u0db1\u0dba \u0dc0\u0dda\n\u0d94\u0db6 \u0d94\u0dc0\u0dd4\u0db1\u0dca\u0da7 \u0d85\u0dad \u0daf\u0dd9\u0db1\u0dca\u0db1\u0dda \u0db1\u0db8\u0dca\n\u0d92 \u0db6\u0dc0 \u0dc3\u0db1\u0dcf\u0dae \u0d9a\u0dbb \u0db4\u0dd9\u0db1\u0dca\u0db1\u0dcf\u0dc0\u0dd2\n\u0d85\u0db1\u0dd2\u0dad\u0dca \u0daf\u0dbb\u0dd4\u0dc0\u0db1\u0dca \u0dc3\u0dda\u0db8 \u0d94\u0dc0\u0dd4\u0dc4\u0dd4\u0daf\n\u0db4\u0dca\u200d\u0dbb\u0dd3\u0dad\u0dd2\u0dba\u0da7 \u0d87\u0dc5\u0dd4\u0db8\u0dca \u0d9a\u0dbb\u0dba\u0dd2\n\u0d86\u0daf\u0dbb\u0dba\u0da7 \u0d86\u0daf\u0dbb\u0dba \u0d9a\u0dbb\u0dba\u0dd2\n\u0dc3\u0db8\u0dc4\u0dbb \u0d85\u0dc0\u0dc3\u0dca\u0dae\u0dcf\u0dc0\u0dbd\u0daf\u0dd2 \u0d94\u0dc0\u0dd4\u0db1\u0dca\u0d9c\u0dda \u0dc3\u0dd2\u0dad\u0dd4\u0dc0\u0dd2\u0dbd\u0dd2\n\u0db6\u0ddc\u0dc4\u0ddd \u0daf\u0dd4\u0dbb \u0d88\u0dad \u0d9c\u0db8\u0db1\u0dca \u0d9a\u0dbb\u0dba\u0dd2\n\u0dc3\u0dd4\u0db4\u0dd9\u0db8\u0dca \u0d8b\u0dba\u0db1\u0da7 \u0d85\u0db4 \u0dc5\u0d9f\u0dcf \u0dc0\u0db1 \u0dc0\u0dd2\u0da7 \u0d8b\u0daf\u0dd1\u0dc3\u0db1 8.30 \u0db4\u0db8\u0dab \u0dc0\u0dd6 \u0d85\u0dad\u0dbb \u0db4\u0dd0\u0dba \u0d91\u0d9a\u0dc4\u0dcf\u0db8\u0dcf\u0dbb\u0d9a \u0db4\u0db8\u0dab \u0d9a\u0dcf\u0dbd\u0dba\u0d9a\u0dca \u0d85\u0db4\u0dd2 \u0d91\u0dc4\u0dd2 \u0dc0\u0dd2\u0dc0\u0dd2\u0db0 \u0d9a\u0da7\u0dba\u0dd4\u0dad\u0dd4\u0dc0\u0dbd\u0da7 \u0dc1\u0dca\u200d\u0dbb\u0db8\u0daf\u0dcf\u0db1\u0dba\u0dd9\u0db1\u0dca \u0dc3\u0dc4\u0dba \u0dc0\u0dd4\u0dab\u0dd9\u0db8\u0dd4.\n\u0d89\u0db1\u0dca\u0db4\u0dc3\u0dd4 \u0d85\u0db4 \u0dc4\u0dcf \u0d94\u0dc0\u0dd4\u0db1\u0dca \u0dad\u0dda \u0db4\u0dd0\u0db1\u0dca \u0dc3\u0d82\u0d9c\u0dca\u200d\u0dbb\u0dc4\u0dba\u0d9a\u0dca \u0d91\u0d9a\u0dca\u0dc0 \u0db7\u0dd4\u0d9a\u0dca\u0dad\u0dd2 \u0dc0\u0dd2\u0db1\u0dca\u0daf\u0dd9\u0db8\u0dd4. \u0d85\u0db4 \u0dbb\u0dd0\u0d9c\u0dd9\u0db1 \u0d9c\u0dd2\u0dba \u0d9a\u0dd2\u0dbb\u0dd2 \u0db4\u0dd0\u0d9a\u0da7\u0dca \u0d92\u0dbd\u0dd9\u0dc3\u0db8 \u0db4\u0dd2\u0dc5\u0dd2\u0d9c\u0dd0\u0db1\u0dca\u0dc0\u0dd3\u0db8\u0da7 \u0d85\u0db4 \u0dc3\u0dd4\u0daf\u0dcf\u0db1\u0db8\u0dca \u0dc0\u0dd6\u0dc0\u0daf \u0d91\u0dc4\u0dd2 \u0dc3\u0dd2\u0da7\u0dd2 \u0d87\u0dad\u0dd0\u0db8\u0dca \u0dc3\u0ddc\u0dba\u0dd4\u0dbb\u0dd4 \u0dc3\u0ddc\u0dba\u0dd4\u0dbb\u0dd2\u0dba\u0db1\u0dca\u0da7 \u0d92\u0dc0\u0dcf \u0db4\u0dd0\u0d9a\u0da7\u0dca \u0dbd\u0dd9\u0dc3 \u0db6\u0dd3\u0db8\u0da7 \u0d9c\u0dad \u0db1\u0ddc\u0dc4\u0dd0\u0d9a\u0dd2 \u0db6\u0dc0 \u0d85\u0db4\u0da7 \u0db4\u0dd9\u0db1\u0dd3 \u0d9c\u0dd2\u0dba\u0dda \u0db4\u0dd0\u0dc0\u0dd2\u0daf\u0dd2 \u0dc3\u0ddc\u0dba\u0dd4\u0dbb\u0dd2\u0dba\u0db1\u0dca\u0d9c\u0dda \u0db8\u0d9f \u0db4\u0dd9\u0db1\u0dca\u0dc0\u0dd3\u0db8 \u0db1\u0dd2\u0dc3\u0dcf\u0dba. \u0d91\u0d9a\u0dca \u0d91\u0d9a\u0dca \u0d9a\u0dd9\u0db1\u0dcf \u0dc0\u0dd9\u0dad \u0dc0\u0dd9\u0db1 \u0dc0\u0dd9\u0db1\u0db8 \u0dc0\u0dd2\u0dc1\u0dda\u0dc2 \u0d85\u0dc0\u0db0\u0dcf\u0db1\u0dba\u0d9a\u0dca \u0daf\u0dd9\u0db1 \u0db4\u0dd0\u0dc0\u0dd2\u0daf\u0dd2 \u0dc3\u0ddc\u0dba\u0dd4\u0dbb\u0dd2\u0dba\u0db1\u0dca \u0dc4\u0dcf \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba \u0d89\u0da7\u0dd4 \u0d9a\u0dbb\u0db1 \u0db8\u0dd9\u0dc4\u0dd9\u0dba\u0dda \u0d85\u0d9c\u0dba \u0d92 \u0d9a\u0dd4\u0da9\u0dcf \u0daf\u0dda \u0d9a\u0dd9\u0dbb\u0dd9\u0dc4\u0dd2 \u0d87\u0dad\u0dd2 \u0d85\u0dc0\u0db0\u0dcf\u0db1\u0dba\u0dd9\u0db1\u0dca \u0d85\u0db4\u0da7 \u0daf\u0dd0\u0db1\u0dd4\u0dab\u0dd2.\n\u0d89\u0db1\u0dca \u0d85\u0db1\u0dad\u0dd4\u0dbb\u0dd4\u0dc0 \u0d85\u0db4\u0dd2 \u0d92 \u0d85\u0db4\u0dda \u0dc3\u0ddc\u0dba\u0dd4\u0dbb\u0dd4 \u0dc3\u0ddc\u0dba\u0dd4\u0dbb\u0dd2\u0dba\u0db1\u0dca \u0dc3\u0db3\u0dc4\u0dcf \u0d9a\u0dca\u200d\u0dbb\u0dd3\u0da9\u0dcf \u0dc0\u0da7\u0dba\u0d9a\u0dca \u0db4\u0dd0\u0dc0\u0dd0\u0dad\u0dca\u0dc0\u0dd9\u0db8\u0dd4. \u0d94\u0dc0\u0dd4\u0dc4\u0dd4 \u0d89\u0dad\u0dcf \u0dc3\u0dad\u0dd4\u0da7\u0dd2\u0db1\u0dca \u0dc4\u0dcf \u0dc4\u0ddc\u0db3\u0dd2\u0db1\u0dca \u0d9a\u0dca\u200d\u0dbb\u0dd3\u0da9\u0dcf\u0dc1\u0dd3\u0dbd\u0dd2 \u0dc0\u0dd6\u0dc4. \u0da2\u0dba \u0db4\u0dbb\u0dcf\u0da2\u0dba \u0dc0\u0dd2\u0db3 \u0d9c\u0dd0\u0db1\u0dd3\u0db8\u0da7 \u0d94\u0dc0\u0dd4\u0db1\u0dca \u0db4\u0dd4\u0dc4\u0dd4\u0dab\u0dd4 \u0dc0\u0dd3 \u0dc3\u0dd2\u0da7\u0dd2\u0db1 \u0db6\u0dc0 \u0d85\u0db4\u0dd2 \u0daf\u0dd4\u0da7\u0dd4\u0dc0\u0dd9\u0db8\u0dd4. \u0d91\u0dba \u0db8\u0dc4\u0dcf \u0db4\u0dd4\u0dc4\u0dd4\u0dab\u0dd4\u0dc0\u0d9a \u0db4\u0dca\u200d\u0dbb\u0dad\u0dd2\u0db5\u0dbd\u0dba\u0d9a\u0dca \u0db6\u0dc0 \u0d85\u0db4\u0da7 \u0dc0\u0dd0\u0da7\u0dc4\u0dd4\u0dab\u0dda \u0d94\u0dc0\u0dd4\u0db1\u0dca\u0d9c\u0dda \u0dc0\u0dcf\u0dbb\u0dca\u0dc2\u0dd2\u0d9a \u0d9a\u0dca\u200d\u0dbb\u0dd3\u0da9\u0dcf \u0d8b\u0dad\u0dca\u0dc3\u0dc0\u0dba \u0d9c\u0dd0\u0db1 \u0dad\u0ddc\u0dbb\u0dad\u0dd4\u0dbb\u0dd4 \u0daf\u0dd0\u0db1\u0d9c\u0dd9\u0db1 \u0d91\u0dc4\u0dd2 \u0da1\u0dcf\u0dba\u0dcf\u0dbb\u0dd6\u0db4 \u0db1\u0dd0\u0dbb\u0db9\u0dd3\u0db8\u0dda\u0daf\u0dd3\u0dba.\n\u0d9a\u0dca\u200d\u0dbb\u0dd3\u0da9\u0dcf \u0dc0\u0da7\u0dba\u0dd9\u0db1\u0dca \u0db4\u0dc3\u0dd4 \u0d94\u0dc0\u0dd4\u0db1\u0dca\u0d9c\u0dda \u0dbb\u0d82\u0d9c\u0db1 \u0dc4\u0dcf \u0db1\u0dbb\u0dca\u0dae\u0db1 \u0d9a\u0dd4\u0dc3\u0dbd\u0dad\u0dcf\u0dc0\u0dbd\u0dd2\u0db1\u0dca \u0d94\u0dc0\u0dd4\u0db1\u0dca \u0d85\u0db4\u0da7 \u0dbd\u0db6\u0dcf\u0daf\u0dd4\u0db1\u0dca\u0db1\u0dda \u0dbb\u0dc3 \u0dc3\u0d82\u0d9c\u0dca\u200d\u0dbb\u0dc4\u0dba\u0d9a\u0dd2. \u0dc3\u0dd0\u0db6\u0dd0\u0dc0\u0dd2\u0db1\u0dca\u0db8 \u0d91\u0dba \u0db4\u0dca\u200d\u0dbb\u0dcf\u0dad\u0dd2\u0dc4\u0dcf\u0dbb\u0dca\u0dba\u0dba\u0d9a\u0dca \u0db6\u0db3\u0dd4\u0dba. \u0d94\u0dc0\u0dd4\u0db1\u0dca\u0d9c\u0dda \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0d9a\u0db8\u0dca \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba\u0dda\u0daf\u0dd3 \u0d85\u0db4 \u0daf\u0dd4\u0da7\u0dd4\u0dc0\u0dda \u0db8\u0dd0\u0dc4\u0dd4\u0db8\u0dca \u0d9c\u0dd9\u0dad\u0dd4\u0db8\u0dca, \u0d85\u0dad\u0dca\u0d9a\u0db8\u0dca \u0dc4\u0dcf \u0da0\u0dd2\u0dad\u0dca\u200d\u0dbb \u0d86\u0daf\u0dd2\u0dba\u0da7 \u0d94\u0dc0\u0dd4\u0db1\u0dca \u0daf\u0d9a\u0dca\u0dc0\u0db1 \u0daf\u0d9a\u0dca\u0dc2\u0dad\u0dcf\u0dc0\u0dba\u0dba. \u0db1\u0dd2\u0dc0\u0dc3\u0d9a\u0daf\u0dd3 \u0db6\u0ddc\u0dc4\u0ddd \u0db8\u0dc0\u0dd4\u0db4\u0dd2\u0dba\u0db1\u0dca\u0da7 \u0db8\u0dd9\u0dc0\u0dd0\u0db1\u0dd2 \u0d85\u0dc0\u0dc1\u0dca\u200d\u0dba\u0dad\u0dcf \u0d87\u0dad\u0dd2 \u0daf\u0dbb\u0dd4\u0dc0\u0d9a\u0dd4\u0da7 \u0d91\u0db8 \u0db4\u0dd4\u0dc4\u0dd4\u0dab\u0dd4\u0dc0 \u0dbd\u0db6\u0dcf \u0daf\u0dd2\u0dba \u0db1\u0ddc\u0dc4\u0dd0\u0d9a\u0dd2\u0dba. \u0db8\u0dd9\u0db8 \u0d86\u0dba\u0dad\u0db1\u0dba \u0dc3\u0dd4\u0dc0\u0dd2\u0dc3\u0dbd\u0dca \u0daf\u0dd6\u0dad \u0db8\u0dd9\u0dc4\u0dd9\u0dc0\u0dbb\u0d9a\u0dca \u0dc0\u0db1\u0dca\u0db1\u0dda \u0d92 \u0db1\u0dd2\u0dc3\u0dcf\u0dba.\n\u201c\u0db8\u0dda \u0daf\u0dbb\u0dd4\u0dc0\u0db1\u0dca \u0db8\u0dd9\u0dc0\u0dd0\u0db1\u0dd2 \u0db4\u0dd4\u0dc4\u0dd4\u0dab\u0dd4\u0dc0\u0d9a\u0dd2\u0db1\u0dca \u0db4\u0dc3\u0dd4 \u0d94\u0dc0\u0dd4\u0db1\u0dca\u0d9c\u0dda\u0db8 \u0db4\u0dc0\u0dd4\u0dbd \u0dc3\u0db8\u0d9f \u0d91\u0d9a\u0dad\u0dd4\u0dc0 \u0dc0\u0dd9\u0db1\u0dc3\u0d9a\u0dca \u0db1\u0dd0\u0dad\u0dd2\u0dc0 \u0dc3\u0dad\u0dd4\u0da7\u0dd2\u0db1\u0dca \u0db4\u0dca\u200d\u0dbb\u0dd3\u0dad\u0dd2\u0dba\u0dd9\u0db1\u0dca \u0da2\u0dd3\u0dc0\u0dad\u0dca\u0dc0\u0dd3\u0db8 \u0dad\u0db8\u0dba\u0dd2 \u0d85\u0db4\u0dda \u0d85\u0db4\u0dda\u0d9a\u0dca\u0dc2\u0dcf\u0dc0. \u0d92 \u0dc3\u0db3\u0dc4\u0dcf \u0db8\u0dc0\u0dd4\u0db4\u0dd2\u0dba\u0db1\u0dca \u0dc3\u0dc4\u0ddd\u0daf\u0dbb \u0dc3\u0dc4\u0ddd\u0daf\u0dbb\u0dd2\u0dba\u0db1\u0dca \u0dc3\u0dda\u0db8 \u0db4\u0dca\u200d\u0dbb\u0da2\u0dcf\u0dc0\u0daf \u0dc3\u0db8\u0dca\u0db8\u0dad \u0d86\u0d9a\u0dbd\u0dca\u0db4\u0dba\u0dd9\u0db1\u0dca \u0db6\u0dd0\u0dc4\u0dd0\u0dbb\u0dc0 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0dba\u0dd4\u0dad\u0dd4\u0dba\u0dd2.\u201d \u0dc4\u0dd0\u0dbb\u0dd2\u0dba\u0da7\u0dca \u0dc3\u0ddc\u0dba\u0dd4\u0dbb\u0dd2\u0dba \u0d85\u0db4 \u0dc3\u0db8\u0d9f \u0db4\u0dd0\u0dc0\u0dc3\u0dd4\u0dc0\u0dda \u0d94\u0dc0\u0dd4\u0db1\u0dca\u0d9c\u0dda \u0d85\u0db1\u0dcf\u0d9c\u0dad\u0dba \u0d9c\u0dd0\u0db1 \u0dc0\u0dd2\u0db8\u0dc3\u0dd4 \u0dc0\u0dd2\u0da7\u0daf\u0dd3\u0dba.\n\u0d94\u0dc0\u0dd4\u0db1\u0dca \u0dc3\u0db3\u0dc4\u0dcf \u0dc0\u0db1 \u0db4\u0dc0\u0dd4\u0dbd\u0dca \u0d92\u0d9a\u0d9a \u0dbd\u0dd9\u0dc3 \u0dc3\u0dbd\u0d9a\u0db1 \u0db1\u0dd2\u0dc0\u0dcf\u0dc3 \u0dc4\u0dad\u0dbb\u0da7 (\u0d9a\u0ddc\u0da7\u0dda\u0da2\u0dca) \u0daf \u0db4\u0dd0\u0db8\u0dd2\u0dab\u0db1\u0dca\u0db1\u0da7 \u0d85\u0db4\u0da7 \u0d87\u0dbb\u0dba\u0dd4\u0db8\u0dca \u0dbd\u0dd0\u0db6\u0dd4\u0dab\u0dd2. \u0d85\u0db4\u0d9c\u0dda \u0d9a\u0dcf\u0db8\u0dbb \u0dc4\u0dcf \u0db1\u0dd2\u0dc0\u0dcf\u0dc3\u0dc0\u0dbd\u0da7 \u0dc0\u0da9\u0dcf \u0d89\u0dad\u0dcf \u0db4\u0dd2\u0dc5\u0dd2\u0dc0\u0dd9\u0dbd, \u0db4\u0dd2\u0dbb\u0dd2\u0dc3\u0dd2\u0daf\u0dd4 \u0db1\u0dd2\u0dc0\u0dcf\u0dc3 \u0daf\u0dd0\u0d9a\u0dd2\u0db8\u0dd9\u0db1\u0dca \u0d85\u0db4 \u0dad\u0dd4\u0dc5 \u0d87\u0dad\u0dd2 \u0dc0\u0dd6\u0dba\u0dda \u0dbd\u0dd0\u0da2\u0dca\u0da2\u0dcf\u0dc0\u0d9a\u0dca \u0db6\u0dc0 \u0d85\u0dc0\u0d82\u0d9a\u0dc0 \u0d9a\u0dd2\u0dc0 \u0dba\u0dd4\u0dad\u0dd4\u0dba. \u0db8\u0db1\u0dca\u0daf \u0d85\u0db4 \u0db6\u0dc4\u0dd4\u0dad\u0dbb\u0dba\u0d9a\u0dca \u0dc3\u0dad\u0dd4\u0dc0 \u0d91\u0dc0\u0dd0\u0db1\u0dd2 \u0db4\u0dd2\u0dc5\u0dd2\u0dc0\u0dd9\u0dbd\u0d9a\u0dca \u0db1\u0ddc\u0db8\u0dd0\u0dad\u0dd2 \u0db1\u0dd2\u0dc3\u0dcf\u0dba.\n\u0dc3\u0dcf\u0db8\u0dcf\u0db1\u0dca\u200d\u0dba \u0dc5\u0db8\u0dd4\u0db1\u0dca\u0da7 \u0d8b\u0d9c\u0db1\u0dca\u0dc0\u0db1 \u0db4\u0dcf\u0dc3\u0dbd\u0d9a \u0dc3\u0dd2\u0da7 \u0db8\u0dd9\u0db8 \u0dc3\u0dca\u0dae\u0dcf\u0db1\u0dba\u0dda \u0dc3\u0dda\u0dc0\u0dba\u0da7 \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2 \u0db1\u0dd2\u0dbb\u0dca\u0db8\u0dbd\u0dcf \u0dc3\u0ddc\u0dba\u0dd4\u0dbb\u0dd2\u0dba\u0d9c\u0dd9\u0db1\u0dca \u0d85\u0db4 \u0dc0\u0dd2\u0db8\u0dc3\u0dd4\u0dc0\u0dda \u0d91\u0dad\u0dd4\u0db8\u0dd2\u0dba \u0d85\u0dad\u0dca\u0daf\u0d9a\u0dd2\u0db1 \u0dc0\u0dd9\u0db1\u0dc3\u0dba\u0dd2.\n\u201c\u0d87\u0dad\u0dca\u0dad\u0da7\u0db8 \u0d94\u0dc0\u0dd4\u0db1\u0dca\u0d9c\u0dda \u0dc0\u0dd2\u0dc1\u0dda\u0dc2\u0dad\u0dcf\u0dc0\u0dba\u0da7 \u0d85\u0db1\u0dd4\u0d9c\u0dad \u0dc0\u0dd9\u0db1\u0dca\u0db1 \u0da7\u0dd2\u0d9a \u0daf\u0dd2\u0db1\u0d9a\u0dca \u0d9c\u0dad \u0dc0\u0dd4\u0dab\u0dcf. \u0d92\u0dad\u0dca \u0db8\u0db8 \u0db8\u0dd9\u0dad\u0db1\u0da7 \u0d86\u0dc0\u0dda \u0dc3\u0dad\u0dd4\u0da7\u0dd2\u0db1\u0dca. \u0d85\u0db4\u0dda \u0db4\u0dd0\u0dc0\u0dd2\u0daf\u0dd2 \u0db1\u0dd2\u0d9a\u0dcf\u0dba\u0dda \u0db8\u0dd6\u0dbd\u0dd2\u0d9a\u0db8 \u0d85\u0dbb\u0db8\u0dd4\u0dab\u0d9a\u0dca \u0dc0\u0dd4\u0dab\u0dda \u0db8\u0dd9\u0dc0\u0dd0\u0db1\u0dd2 \u0daf\u0dbb\u0dd4\u0dc0\u0db1\u0dca\u0d9c\u0dda \u0da2\u0dd3\u0dc0\u0dd2\u0dad \u0db4\u0dd2\u0dc5\u0dd2\u0d9c\u0db1\u0dd2\u0db8\u0dd2\u0db1\u0dca \u0d94\u0dc0\u0dd4\u0db1\u0dca\u0da7 \u0db8\u0dda \u0dbd\u0ddd\u0d9a\u0dba \u0dad\u0dd4\u0dc5 \u0db1\u0dd2\u0dba\u0db8 \u0dc0\u0da7\u0dd2\u0db1\u0dcf\u0d9a\u0db8 \u0dbd\u0db6\u0dcf \u0daf\u0dd3\u0db8. \u0dc3\u0dcf\u0db8\u0dcf\u0db1\u0dca\u200d\u0dba \u0dc5\u0db8\u0dba\u0dd2\u0db1\u0dca\u0da7 \u0dc3\u0dda\u0dc0\u0dba \u0d9a\u0dbb\u0daf\u0dca\u0daf\u0dd3 \u0dc3\u0dca\u0dad\u0dd6\u0dad\u0dd2 \u0db4\u0dca\u200d\u0dbb\u0dc1\u0d82\u0dc3\u0dcf \u0d87\u0d9c\u0dba\u0dd4\u0db8\u0dca \u0dbd\u0dd0\u0d9b\u0dd9\u0db1\u0dc0\u0dcf. \u0db1\u0db8\u0dd4\u0dad\u0dca \u0db8\u0dda \u0daf\u0dbb\u0dd4\u0dc0\u0db1\u0dca \u0db6\u0ddc\u0dc4\u0ddd\u0db8\u0dba\u0d9a\u0da7 \u0d85\u0db4\u0da7 \u0db4\u0dd9\u0dbb\u0dc5\u0dcf \u0daf\u0dda\u0dc0\u0dbd\u0dca \u0daf\u0dd9\u0db1\u0dca\u0db1 \u0db6\u0dd1. \u0d92 \u0db1\u0dd2\u0dc3\u0dcf\u0db8 \u0db8\u0db8 \u0db8\u0dda \u0db8\u0dd9\u0dc4\u0dd9\u0dc0\u0dbb\u0da7 \u0d9a\u0dd0\u0db8\u0dd0\u0dad\u0dd2\u0dba\u0dd2.\u201d\n\u0db4\u0dd0\u0dc0\u0dd2\u0daf\u0dd2 \u0dc3\u0ddc\u0dba\u0dd4\u0dbb\u0dd2\u0dba\u0db1\u0dca \u0d85\u0da7 \u0daf\u0dd9\u0db1\u0dd9\u0d9a\u0dca \u0d85\u0db4\u0da7 \u0d91\u0dc4\u0dd2\u0daf\u0dd2 \u0dc4\u0db8\u0dd4\u0dc0\u0dd6\u0dc4. \u0dad\u0dc0 \u0d9c\u0dd2\u0dc4\u0dd2 \u0dba\u0dd4\u0dc0\u0dad\u0dd2\u0dba\u0ddd \u0d85\u0da7 \u0daf\u0dd9\u0db1\u0dd9\u0d9a\u0dca\u0daf \u0d94\u0dc0\u0dd4\u0db1\u0dca \u0dc4\u0dcf \u0d91\u0d9a\u0dca \u0dc0 \u0dc3\u0dd2\u0da7\u0dd2\u0dba\u0dc4. \u0d8a\u0da7 \u0d85\u0db8\u0dad\u0dbb\u0dc0 \u0dad\u0dc0\u0dad\u0dca \u0dc3\u0dc4\u0dba\u0d9a\u0dba\u0ddd \u0dbb\u0dd0\u0dc3\u0d9a\u0dca \u0dc3\u0dd2\u0da7\u0dd2\u0dba\u0ddc\u0dc4. \u0d91\u0d9a\u0dca \u0db4\u0dd0\u0dc0\u0dd2\u0daf\u0dd2 \u0dc3\u0ddc\u0dba\u0dd4\u0dbb\u0dd2\u0dba\u0d9a\u0dca \u0d85\u0dc0\u0dd4\u0dbb\u0dd4\u0daf\u0dd4 34 \u0d9a\u0dca \u0dad\u0dd2\u0dc3\u0dca\u0dc3\u0dda \u0db8\u0dda \u0dc3\u0dda\u0dc0\u0dba \u0dad\u0dd4\u0dc5 \u0dba\u0dd9\u0daf\u0dd3 \u0dc3\u0dd2\u0da7\u0dd2\u0dba\u0dcf\u0dba. \u0dad\u0dc0\u0dad\u0dca \u0db4\u0dd0\u0dc0\u0dd2\u0daf\u0dd2 \u0dc3\u0ddc\u0dba\u0dd4\u0dbb\u0dd2\u0dba\u0ddd \u0db8\u0dd4\u0dc5\u0dd4\u0dad\u0dd0\u0db1\u0dca\u0d9c\u0dd9\u0dba\u0dd2 \u0d86\u0dc4\u0dcf\u0dbb \u0db4\u0dd2\u0dc5\u0dd2\u0dba\u0dd9\u0dbd \u0d9a\u0dc5\u0dc4.\n\u0d9a\u0dd0\u0db4\u0dc0\u0dd4\u0dab\u0dd4 \u0da2\u0dd3\u0dc0\u0dd2\u0dad \u0db1\u0ddc\u0dc0\u0db1\u0dca\u0db1\u0da7 \u0db8\u0dd9\u0dc0\u0dd0\u0db1\u0dd2 \u0dc0\u0dd9\u0db1\u0dc3\u0dca \u0daf\u0d9a\u0dca\u0dc2\u0dad\u0dcf \u0d87\u0dad\u0dd2 \u0daf\u0dbb\u0dd4\u0dc0\u0db1\u0dca\u0d9c\u0dda \u0da2\u0dd3\u0dc0\u0dd2\u0dad \u0dc0\u0dd2\u0d9a\u0dc3\u0dd2\u0dad \u0dc0\u0dd9\u0db1\u0dca\u0db1\u0dda \u0d9a\u0dd9\u0dc3\u0dda\u0daf? \u0dad\u0db8 \u0d85\u0db0\u0dca\u200d\u0dba\u0dcf\u0db4\u0db1\u0dba\u0dda \u0d9a\u0ddc\u0da7\u0dc3\u0d9a\u0dca \u0dbd\u0dd9\u0dc3 \u0db8\u0dcf\u0dc3 \u0dc4\u0dba\u0d9a\u0dca \u0db8\u0dd9\u0dc4\u0dd2 \u0dc3\u0dca\u0dc0\u0dda\u0da0\u0dca\u0da1\u0dcf\u0dc0\u0dd9\u0db1\u0dca \u0dc3\u0dda\u0dc0\u0dba \u0d9a\u0dbb\u0db1\u0dca\u0db1\u0da7 \u0db4\u0dd0\u0db8\u0dd2\u0db1\u0dd2 \u0d95\u0dc3\u0dca\u0da7\u0dca\u200d\u0dbb\u0dd2\u0dbd\u0dd2\u0dba\u0dcf\u0db1\u0dd4 \u0da2\u0dcf\u0dad\u0dd2\u0d9a \u0dad\u0dbb\u0dd4\u0dab\u0dd2\u0dba\u0db1\u0dca \u0daf\u0dd9\u0daf\u0dd9\u0db1\u0dd9\u0d9a\u0dca\u0daf \u0d91\u0dc4\u0dd2 \u0dc3\u0dd2\u0da7\u0dd2\u0dba\u0dc4. \u0d94\u0dc0\u0dd4\u0db1\u0dca \u0dad\u0db8\u0db1\u0dca \u0dc0\u0dd2\u0dc3\u0dd2\u0db1\u0dca\u0db8 \u0db8\u0dd4\u0daf\u0dbd\u0dca \u0dc3\u0ddc\u0dba\u0dcf\u0d9c\u0dd9\u0db1 \u0db8\u0dd9 \u0dbb\u0da7\u0da7 \u0db4\u0dd0\u0db8\u0dd2\u0dab \u0d87\u0dad\u0dca\u0dad\u0dda \u0d94\u0dc0\u0dd4\u0db1\u0dca\u0d9c\u0dda \u0d85\u0db0\u0dca\u200d\u0dba\u0dcf\u0db4\u0db1\u0dba\u0dda \u0d9a\u0ddc\u0da7\u0dc3\u0d9a\u0dca \u0dbd\u0dd9\u0dc3 \u0d91\u0dba \u0d89\u0da7\u0dd4 \u0d9a\u0dc5 \u0dba\u0dd4\u0dad\u0dd4\u0dc0 \u0dad\u0dd2\u0db6\u0dd4\u0dab \u0db1\u0dd2\u0dc3\u0dcf\u0dba. \u0d94\u0dc0\u0dd4\u0db1\u0dca\u0d9c\u0dda \u0d8b\u0db4\u0dcf\u0db0\u0dd2\u0dba \u0dc3\u0db3\u0dc4\u0dcf \u0d91\u0dba \u0d85\u0db1\u0dd2\u0dc0\u0dcf\u0dbb\u0dca\u0dba \u0daf\u0dd9\u0dba\u0d9a\u0dd2. \u0db8\u0dd9\u0dc0\u0dd0\u0db1\u0dd2 \u0dc0\u0dca\u200d\u0dba\u0dcf\u0db4\u0dd8\u0dad\u0dd2 \u0d85\u0db4\u0d9c\u0dda \u0d85\u0db0\u0dca\u200d\u0dba\u0dcf\u0db4\u0db1\u0dba\u0da7 \u0d85\u0db1\u0dd2\u0dc0\u0dcf\u0dbb\u0dca\u0dba \u0db1\u0ddc\u0dc0\u0dd4\u0dab\u0dad\u0dca \u0db8\u0dd4\u0daf\u0dbd\u0dca \u0dc3\u0ddc\u0dba\u0dcf\u0d9c\u0dd9\u0db1 \u0db8\u0dd9\u0dc0\u0dd0\u0db1\u0dca\u0db1\u0d9a\u0dca \u0d9a\u0dd2\u0dbb\u0dd3\u0db8\u0da7 \u0d9a\u0dc5\u0dd4\u0dad\u0dbb \u0dc1\u0dd4\u0daf\u0dca\u0db0 \u0dc0\u0dd6 \u0db4\u0dc0\u0dd4\u0dbd\u0dda \u0d9a\u0db1\u0dca\u200d\u0dba\u0dcf\u0dbb\u0dcf\u0db8\u0dba\u0dda \u0dc0\u0dd2\u0daf\u0dd4\u0dc4\u0dbd\u0dca\u0db4\u0dad\u0dd2\u0db1\u0dd2\u0dba \u0d85\u0db4\u0dc0 \u0dba\u0ddc\u0db8\u0dd4 \u0d9a\u0dd2\u0dbb\u0dd3\u0db8 \u0d9a\u0ddc\u0dbb\u0dad\u0db8\u0dca \u0dc0\u0da7\u0dd2\u0db1\u0dc0\u0dcf\u0daf\u0dd0\u0dba\u0dd2 \u0d85\u0db4\u0da7 \u0dc3\u0dd2\u0dad\u0dd2\u0dab\u0dd2.\n\u0d87\u0dad\u0dca\u0dad\u0da7\u0db8 \u0d85\u0db4 \u0dc0\u0dd2\u0dc1\u0dda\u0dc2 \u0d85\u0dc0\u0dc1\u0dca\u200d\u0dba\u0dad\u0dcf \u0d87\u0dad\u0dd2 \u0d85\u0db4\u0dda \u0dc3\u0ddc\u0dba\u0dd4\u0dbb\u0dd4 \u0dc3\u0ddc\u0dba\u0dd4\u0dbb\u0dd2\u0dba\u0db1\u0dca \u0d9c\u0dd0\u0db1 \u0d9a\u0dad\u0dcf \u0d9a\u0dbb\u0db1 \u0dc0\u0dd2\u0daf\u0dd2\u0dc4 \u0db4\u0dc0\u0dcf \u0dc0\u0dd0\u0dbb\u0daf\u0dd2 \u0db6\u0dc0 \u0d85\u0db4\u0da7 \u0dc0\u0dd0\u0da7\u0dc4\u0dd2\u0dab\u0dd2. \u0d85\u0db4\u0dda \u0d86\u0d9a\u0dbd\u0dca\u0db4 \u0dc0\u0dd9\u0db1\u0dc3\u0dca \u0dc0\u0dd9\u0db1\u0dca\u0db1\u0da7 \u0db8\u0dda \u0d9c\u0db8\u0db1 \u0dc4\u0dda\u0dad\u0dd4 \u0dc0\u0dd2\u0dba. \u0dc3\u0dca\u0db1\u0dd9\u0dc4\u0dba\u0dda \u0d85\u0dad\u0dca\u0dc0\u0dbd \u0d87\u0dad\u0dca\u0dad\u0da7\u0db8 \u0d85\u0dad\u0dca\u0dc0\u0dd0\u0dbd\u0d9a\u0dca \u0dc0\u0dd4\u0dab\u0dda \u0d85\u0db4\u0da7\u0dba. \u0d85\u0db4 \u0d94\u0dc0\u0dd4\u0db1\u0dca\u0da7 \u0dbb\u0dd0\u0d9c\u0dd9\u0db1 \u0d9c\u0dd2\u0dba \u0daf\u0dca\u200d\u0dbb\u0dc0\u0dca\u200d\u0dba\u0db8\u0dba \u0d86\u0db0\u0dcf\u0dbb\u0dc0\u0dbd\u0da7 \u0dc0\u0da9\u0dcf \u0dc3\u0dd2\u0dba \u0daf\u0dc4\u0dc3\u0dca \u0d9c\u0dd4\u0dab\u0dba\u0d9a \u0d86\u0db0\u0dca\u200d\u0dba\u0dcf\u0dad\u0dca\u0db8\u0dd2\u0d9a \u0db4\u0ddd\u0dc2\u0dab\u0dba\u0d9a\u0dca \u0d94\u0dc0\u0dd4\u0db1\u0dca \u0d85\u0db4\u0da7 \u0daf\u0dd4\u0db1\u0dca \u0db6\u0dc0 \u0d85\u0db4\u0da7 \u0db4\u0dc3\u0d9a\u0dca \u0dc0\u0dd2\u0dba.\n\u0dc0\u0dd2\u0dc1\u0dda\u0dc2 \u0d85\u0dc0\u0dc1\u0dca\u200d\u0dba\u0dad\u0dcf \u0d87\u0dad\u0dd2 \u0daf\u0dbb\u0dd4\u0dc0\u0db1\u0dca \u0d9c\u0dd0\u0db1 \u0dbd\u0dd2\u0dba\u0dc0\u0dd4\u0dab\u0dd4 \u0d89\u0dad\u0dcf \u0d85\u0dbb\u0dca\u0dae\u0dc0\u0dad\u0dca \u0d85\u0daf\u0dc4\u0dc3\u0dca \u0dbb\u0dd0\u0dc3\u0d9a\u0dca \u0d85\u0db4\u0da7 \u0db8\u0dd4\u0dab \u0d9c\u0dd0\u0dc3\u0dd4\u0dab\u0dda \u0dc3\u0dd4\u0db4\u0dd9\u0db8\u0dca \u0d8b\u0dba\u0db1\u0dda\u0daf\u0dd3\u0dba. \u0dc3\u0dd0\u0db8\u0dd4\u0dc0\u0dda\u0dbd\u0dca \u0dc3\u0dca\u0d9a\u0dd0\u0da7\u0ddc\u0db1\u0dca\u0d9c\u0dda \u0d85\u0daf\u0dc4\u0dc3\u0d9a\u0dd2\u0db1\u0dca \u0db8\u0dda \u0dc3\u0da7\u0dc4\u0db1 \u0db1\u0dd2\u0db8\u0dcf \u0d9a\u0dbb\u0db8\u0dd2.\n\u0daf\u0dd9\u0dc0\u0dd2\u0db3\u0dd4\u0db1\u0dca\u0d9c\u0dda \u0d89\u0dad\u0dcf \u0dc0\u0dd2\u0dc1\u0dda\u0dc2 \u0daf\u0dbb\u0dd4\u0dc0\u0dcf-\n\u201c\u0db8\u0dd2\u0dc4\u0dd2\u0d9a\u0dad\u0da7 \u0db6\u0ddc\u0dc4\u0ddd \u0d88\u0dad\u0dd2\u0db1\u0dca \u0dc4\u0db8\u0dd4\u0dc0\u0d9a\u0dca \u0db4\u0dd0\u0dc0\u0dd0\u0dad\u0dd4\u0dab\u0dd2. \u0d91\u0dc4\u0dd2\u0daf\u0dd2 \u0db1\u0dc0 \u0d89\u0db4\u0daf\u0dd3\u0db8\u0d9a\u0da7 \u0d9a\u0dcf\u0dbd\u0dba \u0db4\u0dd0\u0db8\u0dd2\u0dab \u0d87\u0dad\u0dd0\u0dba\u0dd2 \u0daf\u0dda\u0dc0 \u0daf\u0dd6\u0dad\u0dba\u0ddd \u0daf\u0dd9\u0dc0\u0dd2\u0db3\u0dd4\u0db1\u0dca\u0da7 \u0dc4\u0dac \u0db1\u0d9c\u0dcf \u0d9a\u0dd3\u0dc4. \u0d91\u0db8 \u0daf\u0dbb\u0dd4\u0dc0\u0dcf\u0d9c\u0dda \u0dc3\u0d82\u0dc0\u0dbb\u0dca\u0db0\u0db1\u0dba \u0dc3\u0dd9\u0db8\u0dd9\u0db1\u0dca \u0dc3\u0dd2\u0daf\u0dd4\u0dc0\u0db1\u0dca\u0db1\u0d9a\u0dca \u0dc0\u0dd2\u0dba \u0dc4\u0dd0\u0d9a\u0dd2\u0dba. \u0db8\u0dd9\u0db8 \u0daf\u0dbb\u0dd4\u0dc0\u0dcf \u0d91\u0d9a\u0dca \u0dc0\u0dbb\u0db8 \u0db4\u0dd9\u0db1\u0dd9\u0db1\u0dca\u0db1\u0dcf\u0dc0\u0dd6 \u0db4\u0dca\u200d\u0dbb\u0d9c\u0dad\u0dd2\u0dba\u0d9a\u0dca \u0db1\u0ddc\u0db4\u0dd9\u0db1\u0dca\u0dc0\u0db1\u0dd4 \u0d87\u0dad. \u0d91\u0dc3\u0dda \u0dc4\u0dd9\u0dba\u0dd2\u0db1\u0dca \u0db8\u0db1\u0dd4\u0dc2\u0dca\u200d\u0dba\u0dba\u0ddd \u0db8\u0dd9\u0db8 \u0daf\u0dbb\u0dd4\u0dc0\u0dcf \u0d9a\u0dd9\u0dbb\u0dd9\u0dc4\u0dd2 \u0dc0\u0dd0\u0da9\u0dd2 \u0d85\u0dc0\u0db0\u0dcf\u0db1\u0dba\u0d9a\u0dca \u0dba\u0ddc\u0db8\u0dd4 \u0d9a\u0dc5 \u0dba\u0dd4\u0dad\u0dd4 \u0dc0\u0db1\u0dca\u0db1\u0dcf\u0dc4.\n\u0d94\u0dc4\u0dd4\u0d9c\u0dda \u0dc4\u0ddd \u0d87\u0dba\u0d9c\u0dda \u0dc3\u0dd2\u0dad\u0dd4\u0dc0\u0dd2\u0dbd\u0dd2 \u0dc4\u0dd0\u0db8 \u0dc0\u0dd2\u0da7\u0db8 \u0d88\u0dad \u0daf\u0dd4\u0dbb\u0d9a \u0dad\u0dd2\u0db6\u0dd9\u0db1\u0dd4 \u0d87\u0dad. \u0d94\u0dc4\u0dd4 \u0dc4\u0ddd \u0d87\u0dba \u0dc3\u0dcf\u0db8\u0dcf\u0db1\u0dca\u200d\u0dba \u0dbd\u0dd9\u0dc3\u0dd2\u0db1\u0dca \u0dc3\u0dd2\u0db1\u0dcf\u0dc3\u0dd3\u0db8\u0da7 \u0daf\u0dd2\u0dc0\u0dd3\u0db8\u0da7 \u0dc4\u0ddd \u0d9a\u0dca\u200d\u0dbb\u0dd3\u0da9\u0dcf \u0d9a\u0dd2\u0dbb\u0dd3\u0db8\u0da7 \u0db1\u0ddc\u0db4\u0dd9\u0dc5\u0dd9\u0db9\u0dd9\u0db1\u0dd4 \u0d87\u0dad. \u0d91\u0dc4\u0dd9\u0dad\u0dca \u0d94\u0dc4\u0dd4 \u0dc4\u0ddd \u0d87\u0dba \u0dad\u0dd4\u0dc5 \u0d92\u0dc0\u0dcf \u0dc0\u0dd2\u0d9a\u0dc3\u0dd2\u0dad \u0dc0\u0db1 \u0db8\u0dd2\u0db1\u0dd2\u0dc3\u0dd9\u0d9a\u0dca \u0dc3\u0dd2\u0da7\u0dd2\u0dba\u0dd2.\n\u0d94\u0dc4\u0dd4 \u0dc4\u0ddd \u0d87\u0dba \u0db6\u0ddc\u0dc4\u0ddd \u0dc0\u0dd2\u0da7 \u0dc3\u0dcf\u0db8\u0dcf\u0db1\u0dca\u200d\u0dba \u0db4\u0dbb\u0dd2\u0daf\u0dd2 \u0d85\u0db1\u0dd4\u0d9a\u0dbb\u0dab\u0dba \u0db1\u0ddc\u0dba\u0dd9\u0daf\u0dd9\u0db1 \u0dc4\u0dd9\u0dba\u0dd2\u0db1\u0dca \u0db6\u0ddc\u0dc4\u0ddd \u0daf\u0dd9\u0db1\u0dd9\u0d9a\u0dd4 \u0d86\u0db6\u0dcf\u0db0\u0dd2\u0dad\u0dba\u0d9a\u0dd4 \u0dba\u0dd0\u0dba\u0dd2 \u0dc4\u0db3\u0dd4\u0db1\u0dca\u0dc0\u0db1\u0dd4 \u0d87\u0dad. \u0d91\u0dc3\u0dda \u0dc4\u0dd9\u0dba\u0dd2\u0db1\u0dca \u0d85\u0db4\u0dd2 \u0d94\u0dc4\u0dd4 \u0dc4\u0ddd \u0d87\u0dba \u0dc3\u0dd2\u0da7\u0dd2\u0db1 \u0dc3\u0dca\u0dae\u0dcf\u0db1\u0dba \u0d9c\u0dd0\u0db1 \u0db4\u0dbb\u0dd3\u0d9a\u0dca\u0dc2\u0dcf\u0d9a\u0dcf\u0dbb\u0dd2 \u0dc0\u0dd9\u0db8\u0dd4. \u0d92 \u0da2\u0dd3\u0dc0\u0dd2\u0dad\u0dba \u0dc3\u0dad\u0dd4\u0da7\u0dd2\u0db1\u0dca \u0db4\u0dd4\u0dbb\u0dc0\u0dcf\u0dbd\u0db8\u0dd4.\n\u0daf\u0dd9\u0dc0\u0dd2\u0db3\u0dd4\u0db1\u0dd2 \u0d9a\u0dbb\u0dd4\u0dab\u0dcf\u0d9a\u0dbb \u0db8\u0dd0\u0db1\u0dc0\u0dd2. \u0d94\u0dc4\u0dd4\u0da7 \u0dc4\u0ddd \u0d87\u0dba\u0da7 \u0dc0\u0dd2\u0dc1\u0dda\u0dc2 \u0db8\u0dd9\u0dc4\u0dd9\u0dc0\u0dbb \u0d9a\u0dbb\u0db1 \u0daf\u0dd9\u0db8\u0dc0\u0dca\u0db4\u0dd2\u0dba\u0db1\u0dca \u0dbd\u0db6\u0dcf \u0daf\u0dd9\u0db1\u0dd4 \u0db8\u0dd0\u0db1\u0dc0\u0dd2. \u0d92 \u0daf\u0dd9\u0db8\u0dc0\u0dca\u0db4\u0dd2\u0dba\u0db1\u0dca \u0d91\u0d9a\u0dca \u0dc0\u0dbb\u0db8 \u0dad\u0db8\u0dcf\u0da7 \u0db4\u0dd0\u0dc0\u0dbb\u0dd4\u0dab\u0dd4 \u0dc0\u0dd2\u0dc1\u0dda\u0dc2 \u0db8\u0dd9\u0dc4\u0dd9\u0dc0\u0dbb \u0dc0\u0da7\u0dc4\u0dcf \u0db1\u0ddc\u0d9c\u0db1\u0dd4 \u0d87\u0dad. \u0db1\u0db8\u0dd4\u0dad\u0dca \u0daf\u0dd9\u0dc0\u0dd2\u0db3\u0dd4\u0db1\u0dca \u0d91\u0dc0\u0dcf \u0d87\u0dad\u0dd2 \u0db8\u0dda \u0daf\u0dbb\u0dd4\u0dc0\u0dcf \u0dc0\u0dd2\u0dc1\u0dca\u0dc0\u0dcf\u0dc3\u0dba \u0dc4\u0dcf \u0dc0\u0dd2\u0dc1\u0dda\u0dc2 \u0d86\u0daf\u0dbb\u0dba \u0dc3\u0db8\u0d9f \u0d91\u0dc0\u0dcf \u0d87\u0dad. \u0dc3\u0dca\u0dc0\u0dbb\u0dca\u0d9c\u0dba\u0dd9\u0db1\u0dca \u0d91\u0dc0\u0db1 \u0dbd\u0daf \u0db8\u0dda \u0dad\u0dca\u200d\u0dba\u0dcf\u0d9c\u0dba \u0d86\u0daf\u0dbb\u0dba\u0dd9\u0db1\u0dca \u0db7\u0dcf\u0dbb \u0d9c\u0dd9\u0db1 \u0d86\u0daf\u0dbb\u0dba\u0dd9\u0db1\u0dca \u0dbb\u0dd0\u0d9a\u0db6\u0dbd\u0dcf \u0d9c\u0dd0\u0db1\u0dd3\u0db8 \u0dc0\u0dd2\u0dc1\u0dda\u0dc2 \u0dc0\u0dbb\u0db4\u0dca\u200d\u0dbb\u0dc3\u0dcf\u0daf\u0dba\u0d9a\u0dca \u0db6\u0dc0 \u0d94\u0dc0\u0dd4\u0db1\u0dca \u0d89\u0d9a\u0dca\u0db8\u0db1\u0dd2\u0db1\u0dca \u0dc0\u0da7\u0dc4\u0dcf \u0d9c\u0db1\u0dd4 \u0d87\u0dad.\u201d\n\u0dc3\u0da2\u0dd2\u0db1\u0dd2 \u0d9a\u0ddd\u0dc2\u0dd2\u0dbd\u0dcf \u0d9a\u0dc5\u0dd4\u0dad\u0dbb \u0dc1\u0dd4\u0daf\u0dca\u0db0 \u0dc0\u0dd6 \u0db4\u0dc0\u0dd4\u0dbd\u0dda \u0d9a\u0db1\u0dca\u200d\u0dba\u0dcf\u0dbb\u0dcf\u0db8\u0dba\u00a0\n\u0d9a\u0dd2\u0dad\u0dd4\u0db1\u0dd4 \u0db8\u0dd2\u0dab"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0daf\u0dd4\u0db1\u0d9a\u0daf\u0dd9\u0dab\u0dd2\u0dba \u0dc1\u0dcf\u0db1\u0dca\u0dad \u0d85\u0db1\u0dca\u0dad\u0ddd\u0db1\u0dd2 \u0db8\u0dd4\u0db1\u0dd2\u0daf\u0dd4\u0db1\u0dca\u0d9c\u0dda \u0dc0\u0dcf\u0dbb\u0dca\u0dc2\u0dd2\u0d9a \u0db8\u0d82\u0d9c\u0dbd\u0dca\u200d\u0dba\u0dba \u0db1\u0dd2\u0db8\u0dd2\u0dad\u0dca\u0dad\u0dd9\u0db1\u0dca \u0daf\u0dda\u0dc0\u0dc3\u0dca\u0dae\u0dcf\u0db1 \u0db7\u0dcf\u0dbb \u0db4\u0dd2\u0dba\u0dad\u0dd4\u0db8\u0db1\u0dca\u0d9c\u0dda \u0d85\u0db1\u0dd4\u0dc1\u0dcf\u0dc3\u0db1\u0dcf \u0db4\u0dbb\u0dd2\u0daf\u0dd2 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0dad\u0dbb\u0dd4\u0dab \u0d9a\u0dd0\u0dbd \u0dc0\u0dd2\u0dc3\u0dd2\u0db1\u0dca \u0daf\u0dda\u0dc0\u0dc3\u0dca\u0dae\u0dcf\u0db1\u0dba \u0d89\u0daf\u0dd2\u0dbb\u0dd2\u0db4\u0dd2\u0da7 \u0d89\u0daf\u0dd2\u0d9a\u0dbb\u0db1 \u0dbd\u0daf \u0daf\u0dbb\u0dca\u0dc1\u0db1\u0dd3\u0dba \u0db4\u0ddc\u0dbd\u0dca \u0dad\u0ddc\u0dbb\u0dab \u0d9a\u0dcf\u0d9c\u0dda\u0dad\u0dca \u0db4\u0dca\u200d\u0dbb\u0dc1\u0d82\u0dc3\u0dcf\u0dc0\u0da7 \u0dbd\u0d9a\u0dca\u0dc0\u0dd2\u0dba.\n\u0da1\u0dcf\u0dba\u0dcf\u0dbb\u0dd6\u0db4\u0dba - \u0db6\u0dd2\u0d82\u0d9c\u0dd2\u0dbb\u0dd2\u0dba \u0db8\u0db0\u0dca\u200d\u0dba\u0db8 \u0dc3\u0db8\u0dd6\u0dc4 - \u0d92. \u0d91\u0db8\u0dca. \u0dc3\u0dbb\u0dad\u0dca \u0d9a\u0dd4\u0db8\u0dcf\u0dbb\n\u00a0\n\u0d9a\u0dd2\u0dad\u0dd4\u0db1\u0dd4 \u0db8\u0dd2\u0dab"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0db4\u0daf\u0dca\u0db8 \u0d9a\u0dd4\u0db8\u0dcf\u0dbb \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4 \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0db4\u0dca\u200d\u0dbb\u0dae\u0db8\u0dc0\u0dbb\u0da7 \u0dbd\u0dd2\u0dba\u0dcf \u0dad\u0db1\u0dd4 \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb\u0db8\u0dd2\u0db1\u0dca \u0d9c\u0dcf\u0dba\u0db1\u0dcf \u0d9a\u0dbb\u0db1 \u0dbd\u0daf \u0d89\u0dc4\u0dad \u0dc3\u0d82\u0dba\u0dd4\u0d9a\u0dca\u0dad \u0d9c\u0dd3\u0dad\u0dd2\u0d9a\u0dcf \u0dad\u0dd0\u0da7\u0dd2\u0dba, 2018 \u0db8\u0dd0\u0dba\u0dd2 \u0db8\u0dc3 19 \u0dc0\u0db1 \u0dc3\u0dd9\u0db1\u0dc3\u0dd4\u0dbb\u0dcf\u0daf\u0dcf \u0dc0\u0dcf\u0daf\u0dca\u0daf\u0dd6\u0dc0, \u0dc1\u0dd4\u0daf\u0dca\u0db0\u0dcf\u0dad\u0dca\u0db8 \u0daf\u0dd9\u0dc0\u0dca \u0db8\u0dd0\u0daf\u0dd4\u0dbb\u0dda \u0dc0\u0dcf\u0dbb\u0dca\u0dc2\u0dd2\u0d9a \u0db8\u0d82\u0d9c\u0dbd \u0d8b\u0dc5\u0dd9\u0dbd\u0dda \u0dc3\u0db1\u0dca\u0db0\u0dca\u200d\u0dba\u0dcf \u0db8\u0dd9\u0dc4\u0dd9\u0dba \u0d85\u0dc0\u0dc3\u0dcf\u0db1\u0dba\u0dda\u0daf\u0dd3 \u0daf\u0ddc\u0dbb\u0da7 \u0dc0\u0dd0\u0da9\u0dd2\u0dba\u0dda\u0dba.\n\u0d91\u0dc4\u0dd2 \u0db4\u0dca\u200d\u0dbb\u0dae\u0db8 \u0dc3\u0d82\u0dba\u0dd4\u0d9a\u0dca\u0dad \u0dad\u0dd0\u0da7\u0dd2\u0dba \u0dc0\u0dcf\u0daf\u0dca\u0daf\u0dd6\u0dc0 \u0db8\u0dd3\u0dc3\u0db8\u0dca \u0dc3\u0dda\u0dc0\u0d9a \u0d9c\u0dba\u0dcf\u0db1\u0dca \u0db4\u0dca\u200d\u0dbb\u0dc3\u0db1\u0dca\u0db1 \u0db4\u0dd2\u0dba\u0dad\u0dd4\u0db8\u0dcf \u0dc0\u0dd9\u0dad \u0db4\u0dd2\u0dc5\u0dd2\u0d9c\u0dd0\u0db1\u0dca\u0dc0\u0dd6 \u0d85\u0dba\u0dd4\u0dbb\u0dd4 \u0da1\u0dcf\u0dba\u0dcf\u0dbb\u0dd6\u0db4\u0dba\u0dda \u0dc0\u0dda. \u0dc3\u0d82\u0d9c\u0dd3\u0dad \u0d85\u0db0\u0dca\u200d\u0dba\u0d9a\u0dca\u0dc2\u0dab\u0dba \u0d9a\u0dc5 \u0dc0\u0da2\u0dd2\u0dbb \u0da9\u0dd3. \u0dbb\u0dad\u0dca\u0db1\u0dcf\u0dba\u0d9a\u0dba \u0daf \u0d91\u0db8 \u0d85\u0dc0\u0dc3\u0dca\u0dae\u0dcf\u0dc0\u0da7 \u0dc3\u0dc4\u0db7\u0dcf\u0d9c\u0dd2 \u0dc0\u0dd2\u0dba.\n\u0d9a\u0ddc\u0dc5\u0db9 \u0db4\u0daf\u0dc0\u0dd2 \u0da2\u0db1\u0dc3\u0db1\u0dca\u0db1\u0dd2\u0dc0\u0dda\u0daf\u0db1 \u0d9a\u0ddc\u0db8\u0dd2\u0dc3\u0db8\u0dda \u0d85\u0db1\u0dd4\u0db8\u0dd0\u0dad\u0dd2\u0dba \u0dc3\u0dc4\u0dd2\u0dad\u0dc0 \u0daf\u0ddc\u0dbb\u0da7 \u0dc0\u0dd0\u0da9\u0dd3 \u0db8\u0dd9\u0db8 \u0dc3\u0d82\u0dba\u0dd4\u0d9a\u0dca\u0dad \u0d9c\u0dd3\u0dad\u0dd2\u0d9a\u0dcf \u0dad\u0dd0\u0da7\u0dd2\u0dba\u0dda \u2018\u0dbd\u0dc4\u0dd2\u0dbb\u0dd4 \u0db1\u0dd0\u0d9c\u0dd9\u0db1\u0dcf\u2019, \u2018\u0db1\u0db8\u0ddd \u0db8\u0dbb\u0dd2\u0dba\u0db1\u0dd2\u2019, \u2018\u0daf\u0dd9\u0dc0\u0dd2 \u0dc3\u0dbb\u0dab \u0dc3\u0ddc\u0dba\u0dcf\u2019, \u2018\u0d94\u0db6\u0dda \u0dc4\u0dac\u0da7\u2019, \u2018\u0daf\u0dd9\u0dc0\u0dd2\u0db3\u0dda\u2019, \u2018\u0db8\u0d82\u0d9c\u0dbd\u0db8\u0dca \u0dc3\u0dd4\u0db6 \u0db8\u0d82\u0d9c\u0dbd\u0db8\u0dca\u2019, \u2018\u0d9a\u0dad\u0dcf \u0d9a\u0dd2\u0dba\u0db1 \u0d8b\u0db4\u0db8\u0dcf\u2019, \u2018\u0db8\u0d9c\u0dda \u0db1\u0dd2\u0dc0\u0dc3\u2019, \u2018\u0daf\u0dd4\u0d9a \u0daf\u0dbb\u0dcf \u0d9c\u0db1\u0dca\u0db1 \u0dc4\u0dcf\u2019 , \u2018\u0dad\u0dd9\u0daf\u0dd0\u0dad\u0dd2 \u0db6\u0dbd\u0dd0\u0dad\u0dd2\u2019 \u0dba\u0db1 \u0dad\u0dda\u0db8\u0dcf \u0dbb\u0dd0\u0d9c\u0dad\u0dca \u0d9c\u0dd3\u0dad\u0dd2\u0d9a\u0dcf \u0daf\u0dc4\u0dba\u0d9a\u0dd2\u0db1\u0dca \u0dc3\u0db8\u0db1\u0dca\u0dc0\u0dd2\u0dad\u0dba. \u0db8\u0dd2\u0db1\u0dca \u0dbd\u0dd0\u0db6\u0dd9\u0db1 \u0db4\u0dca\u200d\u0dbb\u0dad\u0dd2\u0dbd\u0dcf\u0db7 \u0daf\u0dd9\u0dc0\u0dca\u0db8\u0dd0\u0daf\u0dd4\u0dbb\u0da7 \u0dad\u0dd2\u0dc5\u0dd2\u0dab \u0d9a\u0dd9\u0dbb\u0dda.\n\u0dbb\u0dd6\u0db4\u0db1\u0dca \u0db4\u0dca\u200d\u0dbb\u0dd0\u0db1\u0dca\u0dc3\u0dd2\u0dc3\u0dca\n\u0d9a\u0dd2\u0dad\u0dd4\u0db1\u0dd4 \u0db8\u0dd2\u0dab"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0d9a\u0dcf\u0dad\u0dca\u0dad\u0dcf\u0db1\u0dca\u0d9a\u0dd4\u0da9\u0dd2\u0dba \u0daf\u0dd0\u0db1\u0dca \u0dc3\u0dc0\u0dd4\u0daf\u0dd2 \u0d85\u0dbb\u0dcf\u0db6\u0dd2\u0dba \u0dc0\u0dcf\u0d9c\u0dda\u0dba. \u0dbb\u0da7 \u0d89\u0db3\u0dd2 \u0db8\u0dbd\u0dca\u0db5\u0dbd \u0d9c\u0dd9\u0db1 \u0d87\u0dad. \u0db1\u0d9c\u0dbb\u0dba\u0dda \u0db4\u0dca\u200d\u0dbb\u0db0\u0dcf\u0db1 \u0db8\u0dcf\u0dbb\u0dca\u0d9c\u0dba\u0dda \u0d9a\u0dd2. \u0db8\u0dd3. \u0daf\u0dd9\u0d9a\u0d9a \u0dbb\u0da7 \u0d89\u0db3\u0dd2 \u0d9c\u0dc3\u0dca 78 \u0dc3\u0dd2\u0da7\u0dd4\u0dc0\u0dcf \u0d87\u0dad. \u0d91\u0db8 \u0d9c\u0dc3\u0dca \u0dc3\u0dd2\u0dba\u0dbd\u0dca\u0dbd \u0db5\u0dbd \u0dbd\u0db6\u0dcf\u0daf\u0dd3\u0db8\u0da7 \u0dc3\u0dd4\u0daf\u0dcf\u0db1\u0db8\u0dd2\u0db1\u0dca \u0dc3\u0dd2\u0da7\u0dd3 \u0db8\u0dda\u0dc0\u0dcf \u0db6\u0dbd\u0db1\u0dca\u0db1\u0da7 \u0dc3\u0d82\u0da0\u0dcf\u0dbb\u0d9a\u0dba\u0db1\u0dca \u0daf \u0db4\u0dd0\u0db8\u0dd2\u0dab\u0dd3\u0db8 \u0dc0\u0dd2\u0dc1\u0dda\u0dc2\u0dad\u0dca\u0dc0\u0dba\u0d9a\u0dd2.\n\u0db8\u0da9\u0d9a\u0dbd\u0db4\u0dd4\u0dc0 \u0dc3\u0db8\u0dd6\u0dc4\n\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0d91\u0d9a\u0db8 \u0db4\u0dc0\u0dd4\u0dbd\u0dda 15\u0d9a\u0da7 \u0db6\u0dbb\u0db4\u0dad\u0dc5 \u0dad\u0dd4\u0dc0\u0dcf\u0dbd\n\u0daf\u0db9\u0dd4\u0dbd\u0dca\u0dbd \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0db4\u0dca\u200d\u0dbb\u0db0\u0dcf\u0db1 \u0db8\u0dcf\u0dbb\u0dca\u0d9c\u0dba\u0dda \u0db6\u0dd4\u0dbd\u0dcf\u0d9c\u0dbd \u0db4\u0dca\u200d\u0dbb\u0daf\u0dda\u0dc1\u0dba\u0dda \u0daf\u0dd3 17 \u0daf\u0dd2\u0db1 \u0db4\u0dd9\u0dbb\u0dc0\u0dbb\u0dd4\u0dc0\u0dda \u0dc0\u0dd1\u0db1\u0dca \u0dbb\u0dae\u0dba\u0d9a\u0dca \u0db8\u0dcf\u0dbb\u0dca\u0d9c\u0dba\u0dd9\u0db1\u0dca \u0d89\u0dc0\u0dad\u0da7 \u0db4\u0dd0\u0db1 \u0da7\u0dca\u200d\u0dbb\u0dcf\u0db1\u0dca\u0dc3\u0dca\u0dc6\u0ddd\u0db8\u0dbb\u0dba\u0d9a \u0dc4\u0dd0\u0db4\u0dd3\u0db8\u0dd9\u0db1\u0dca \u0d91\u0dc4\u0dd2 \u0d9c\u0db8\u0db1\u0dca \u0d9c\u0dad\u0dca \u0d91\u0d9a\u0db8 \u0db4\u0dc0\u0dd4\u0dbd\u0dda 15 \u0daf\u0dd9\u0db1\u0d9a\u0dd4 \u0db6\u0dbb\u0db4\u0dad\u0dc5 \u0dad\u0dd4\u0dc0\u0dcf\u0dbd \u0dbd\u0db6\u0dcf \u0daf\u0db9\u0dd4\u0dbd\u0dca\u0dbd \u0db8\u0dd6\u0dbd\u0dd2\u0d9a \u0dbb\u0ddd\u0dc4\u0dbd\u0da7 \u0d87\u0dad\u0dd4\u0dc5\u0dad\u0dca \u0d9a\u0dc5 \u0db6\u0dc0 \u0daf\u0db9\u0dd4\u0dbd\u0dca\u0dbd \u0db4\u0ddc\u0dbd\u0dd2\u0dc3\u0dd2\u0dba \u0d9a\u0dd2\u0dba\u0dba\u0dd2.\n\u0db8\u0dd9\u0dc3\u0dda \u0dad\u0dd4\u0dc0\u0dcf\u0dbd \u0dbd\u0db6\u0dcf \u0d87\u0dad\u0dca\u0dad\u0dda \u0dc0\u0dd0\u0dbd\u0dd2\u0db8\u0da9 \u0db6\u0ddc\u0dbb\u0dbd\u0db1\u0dca\u0daf \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0daf\u0dd2\u0d82\u0da0\u0dd2\u0d9a\u0dbb\u0dd4\u0dc0\u0db1\u0dca \u0db4\u0dd2\u0dbb\u0dd2\u0dc3\u0d9a\u0dca \u0db6\u0dc0\u0dad\u0dca \u0d94\u0dc0\u0dd4\u0db1\u0dca \u0dc0\u0dd0\u0dbd\u0dd2\u0db8\u0da9 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0dc3\u0dd2\u0da7 \u0dc0\u0dc0\u0dd4\u0db1\u0dd2\u0dba\u0dcf\u0dc0 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0dc0\u0dd2\u0dc0\u0dcf\u0dc4\u0dba\u0d9a\u0dca \u0db6\u0dd0\u0dbd\u0dd3\u0db8\u0da7 \u0dba\u0db1 \u0d85\u0dad\u0dbb\u0dad\u0dd4\u0dbb \u0d85\u0db1\u0dad\u0dd4\u0dbb \u0dc3\u0dd2\u0daf\u0dd4 \u0dc0\u0dd6 \u0db6\u0dc0\u0dad\u0dca \u0db4\u0dd0\u0dc0\u0dc3\u0dda.\n\u0daf\u0db9\u0dd4\u0dbd\u0dca\u0dbd \u0daf\u0dd9\u0dc3\u0dd2\u0db1\u0dca \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0daf\u0dd9\u0dc3\u0da7 \u0dc0\u0dd1\u0db1\u0dca \u0dbb\u0dae\u0dba \u0dc0\u0dda\u0d9c\u0dba\u0dd9\u0db1\u0dca \u0db0\u0dcf\u0dc0\u0db1\u0dba \u0dc0\u0dd3 \u0dad\u0dd2\u0db6\u0dd9\u0db1 \u0db6\u0dc0\u0dad\u0dca \u0d91\u0dc4\u0dd2\u0daf\u0dd3 \u0db8\u0dcf\u0dbb\u0dca\u0d9c\u0dba\u0dd9\u0db1\u0dca \u0d89\u0dc0\u0dad\u0da7 \u0db4\u0dd0\u0db1 \u0db8\u0dd3\u0da7\u0dbb\u0dca 40\u0d9a\u0dca \u0db4\u0db8\u0dab \u0daf\u0dd4\u0dbb \u0dc0\u0dd1\u0db1\u0dca \u0dbb\u0dae\u0dba \u0db4\u0dd9\u0dbb\u0dc5\u0dd3 \u0d9c\u0ddc\u0dc3\u0dca \u0db8\u0dcf\u0dbb\u0dca\u0d9c\u0dba \u0d85\u0dc3\u0dbd \u0dad\u0dd2\u0db6\u0dd4\u0dab\u0dd4 \u0da7\u0dca\u200d\u0dbb\u0dcf\u0db1\u0dca\u0dc3\u0dca\u0dc6\u0ddd\u0db8\u0dbb\u0dba\u0d9a \u0dc4\u0dd0\u0db4\u0dd3 \u0dc0\u0dd1\u0db1\u0dca\u0dbb\u0dae\u0dba \u0dc0\u0dd9\u0dbd\u0d9a\u0da7 \u0db4\u0dd9\u0dbb\u0dc5\u0dd3 \u0d87\u0dad\u0dd2 \u0d85\u0dba\u0dd4\u0dbb\u0dd4 \u0daf\u0dd0\u0d9a \u0d9c\u0dd0\u0db1\u0dd3\u0db8\u0da7 \u0dc4\u0dd0\u0d9a\u0dd2\u0dba\u0dcf\u0dc0 \u0dbd\u0dd0\u0db6\u0dd2\u0dab\u0dd2.\n\u0db4\u0dc3\u0dd4\u0dc0 \u0db4\u0dca\u200d\u0dbb\u0daf\u0dda\u0dc1\u0dc0\u0dcf\u0dc3\u0dd3\u0db1\u0dca \u0dc3\u0dc4 \u0d91\u0dba \u0d85\u0dc0\u0dc3\u0dca\u0dae\u0dcf\u0dc0\u0dda \u0daf\u0dd3 \u0db6\u0dc3\u0dca \u0dbb\u0dae\u0dba\u0d9a \u0d9c\u0db8\u0db1\u0dca \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7\u0dd2 \u0db8\u0d9c\u0dd2\u0dba\u0d9a\u0dd4 \u0db6\u0dd0\u0dc3 \u0dad\u0dd4\u0dc0\u0dcf\u0dbd\u0d9a\u0dbb\u0dd4\u0dc0\u0db1\u0dca \u0dc0\u0dc4\u0dcf \u0daf\u0db9\u0dd4\u0dbd\u0dca\u0dbd \u0db8\u0dd4\u0dbd\u0dd2\u0d9a \u0dbb\u0ddd\u0dc4\u0dbd\u0da7 \u0dbb\u0dd0\u0d9c\u0dd9\u0db1 \u0d9c\u0dd2\u0dba \u0db6\u0dc0 \u0d94\u0dc0\u0dd4\u0dc4\u0dd4 \u0db4\u0dc0\u0dc3\u0dad\u0dd2. \u0dad\u0dd4\u0dc0\u0dcf\u0dbd\u0d9a\u0dbb\u0dd4\u0dc0\u0db1\u0dca \u0d85\u0dad\u0dbb \u0d9a\u0dcf\u0db1\u0dca\u0dad\u0dcf\u0dc0\u0db1\u0dca \u0d85\u0da7\u0d9a\u0dca \u0db4\u0dd2\u0dbb\u0dd2\u0db8\u0dd2 \u0db4\u0dc4\u0d9a\u0dca \u0d9a\u0dd4\u0da9\u0dcf \u0daf\u0dbb\u0dd4\u0dc0\u0db1\u0dca \u0daf\u0dd9\u0daf\u0dd9\u0db1\u0d9a\u0dd4 \u0dc0\u0db1 \u0db6\u0dc0 \u0db4\u0ddc\u0dbd\u0dd3\u0dc3\u0dd2\u0dba \u0d9a\u0dd2\u0dba\u0dba\u0dd2. \u0dad\u0dd4\u0dc0\u0dcf\u0dbd\u0d9a\u0dbb\u0dd4\u0dc0\u0db1\u0dca \u0db6\u0ddc\u0dc4\u0ddd \u0daf\u0dd9\u0db1\u0d9a\u0dd4\u0d9c\u0dda \u0d85\u0dad\u0dca \u0db4\u0dcf \u0dc0\u0dbd\u0da7 \u0dc3\u0dc4 \u0dc3\u0dd2\u0dbb\u0dd4\u0dbb\u0dda \u0dc0\u0dd2\u0dc0\u0dd2\u0db0 \u0dc3\u0dca\u0dae\u0dcf\u0db1\u0dc0\u0dbd\u0da7 \u0db6\u0dbb\u0db4\u0dad\u0dc5 \u0dad\u0dd4\u0dc0\u0dcf\u0dbd \u0dc3\u0dd2\u0daf\u0dd4\u0dc0 \u0d87\u0dad\u0dd0\u0dba\u0dd2 \u0dbb\u0ddd\u0dc4\u0dbd\u0dca \u0db6\u0dbd\u0db0\u0dcf\u0dbb\u0dd3\u0dc4\u0dd4 \u0db4\u0dc0\u0dc3\u0dad\u0dd2. \u0d94\u0dc0\u0dd4\u0db1\u0dca\u0da7 \u0dc4\u0daf\u0dd2\u0dc3\u0dd2 \u0db4\u0dca\u200d\u0dbb\u0dad\u0dd2\u0d9a\u0dcf\u0dbb \u0dbd\u0db6\u0dcf\u0daf\u0dd3\u0db8\u0da7 \u0dbb\u0ddd\u0dc4\u0dbd\u0dda \u0dc3\u0dda\u0dc0\u0d9a\u0dba\u0dd9\u0dcf\u0dca \u0dba\u0dd4\u0dc4\u0dd4\u0dc3\u0dd4\u0dc5\u0dd4\u0dc0 \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dc4.\n\u0dc3\u0dd3\u0d9c\u0dd2\u0dbb\u0dd2\u0dba \u0dc0\u0dd2\u0dc1\u0dda\u0dc2 \u0dc4\u0dcf \u0db8\u0dcf\u0dad\u0dbd\u0dda \u0daf\u0dd2\u0dc3\u0dcf \u0dc3\u0db8\u0dd6\u0dc4 \u0da1\u0dcf\u0dba\u0dcf - \u0db8\u0dcf\u0dad\u0dbd\u0dda \u0daf\u0dd2\u0dc3\u0dcf \u0dc3\u0db8\u0dd6\u0dc4\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0dbb\u0da7\u0d9a \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dbb\u0db1\u0dd4 \u0dbd\u0db6\u0db1\u0dca\u0db1\u0dda, \u0d91\u0db8 \u0dbb\u0da7\u0dda \u0d85\u0db1\u0dcf\u0d9c\u0dad \u0dc3\u0d82\u0dc0\u0dbb\u0dca\u0db0\u0db1 \u0d85\u0db7\u0dd2\u0dbd\u0dcf\u0dc2\u0dba \u0dc3\u0dd2\u0dc4\u0dd2\u0dba\u0dd9\u0dc4\u0dd2 \u0dad\u0db6\u0dcf\u0d9c\u0dd9\u0db1\u0dba. \u0d9a\u0dd9\u0dc3\u0dda \u0dc0\u0dd9\u0dad\u0dad\u0dca \u0d85\u0db4 \u0dbb\u0da7\u0dda \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba \u0dc3\u0dd0\u0dbd\u0dc3\u0dd4\u0db8\u0dca\u0d9a\u0dbb \u0dad\u0dd2\u0db6\u0dd4\u0dab\u0dda \u0d85\u0db1\u0dcf\u0d9c\u0dad \u0d85\u0db7\u0dd2\u0dbd\u0dcf\u0dc2 \u0dad\u0db6\u0dcf \u0dc0\u0dbb\u0dca\u0dad\u0db8\u0dcf\u0db1 \u0d85\u0db7\u0dd2\u0dba\u0ddd\u0d9c\u0dc0\u0dad\u0dca \u0da2\u0dba\u0d9c\u0dad \u0dc4\u0dd0\u0d9a\u0dd2 \u0d86\u0d9a\u0dcf\u0dbb\u0dba\u0da7 \u0db1\u0ddc\u0dc0\u0dda. \u0dc0\u0dbb\u0dca\u0dad\u0db8\u0dcf\u0db1 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd \u0dc3\u0dd2\u0dc3\u0dd4\u0db1\u0dca \u0db8\u0dd4\u0dc4\u0dd4\u0dab \u0daf\u0dd3 \u0d87\u0dad\u0dd2 \u0d85\u0dc0\u0dcf\u0dc3\u0db1\u0dcf\u0dc0\u0db1\u0dca\u0dad \u0dad\u0dad\u0dca\u0dad\u0dca\u0dc0\u0dba \u0d91\u0dc4\u0dd2 \u0db1\u0dd2\u0dc3\u0d9f \u0db4\u0dca\u200d\u0dbb\u0dad\u0dd2\u0db5\u0dbd\u0dba\u0dba\u0dd2. \u0dc0\u0dc3\u0dbb 13\u0d9a\u0dca \u0db8\u0dd4\u0dc5\u0dd4\u0dbd\u0dca\u0dbd\u0dda \u0d85\u0db0\u0dca\u200d\u0dba\u0dcf\u0db4\u0db1\u0dba \u0dbd\u0db6\u0dcf \u0d89\u0dad\u0dcf \u0d85\u0dc3\u0dd3\u0dbb\u0dd4 \u0dad\u0dbb\u0d9c\u0d9a\u0dcf\u0dbb\u0dd3 \u0d8b\u0dc3\u0dc3\u0dca \u0db4\u0dd9\u0dc5 \u0d9a\u0da9\u0d89\u0db8\u0dca \u0d89\u0dad\u0dcf \u0d89\u0dc4\u0dc5\u0dd2\u0db1\u0dca \u0dc3\u0db8\u0dad\u0dca \u0dc0\u0db1 \u0dc3\u0dd2\u0dc3\u0dd4\u0db1\u0dca \u0d85\u0dad\u0dc5\u0ddc\u0dc3\u0dca\u0dc3\u0d9a\u0dca \u0db4\u0db8\u0dab\u0d9a\u0dca \u0dc3\u0dbb\u0dc3\u0dc0\u0dd2 \u0dc0\u0dbb\u0db8\u0dca \u0d8b\u0dbb\u0dd4\u0db8 \u0d9a\u0dbb\u0d9c\u0db1\u0dd2\u0dad\u0dd2. \u0d91\u0dc3\u0dda \u0dc3\u0dbb\u0dc3\u0dc0\u0dd2 \u0dc0\u0dbb\u0db8\u0dca \u0d8b\u0dbb\u0dd4\u0db8\u0d9a\u0dbb \u0d9c\u0db1\u0dca\u0db1\u0dcf \u0dc3\u0dd2\u0dc3\u0dd4\u0db1\u0dca\u0da7 \u0dbb\u0dd0\u0d9a\u0dd2\u0dba\u0dcf \u0dc3\u0db3\u0dc4\u0dcf \u0db8\u0dc4 \u0db4\u0dcf\u0dbb\u0dda \u0d8b\u0daf\u0dca\u0d9d\u0ddd\u0dc2\u0dab\u0dba \u0d9a\u0dbb\u0db1\u0dca\u0db1\u0da7 \u0dc3\u0dd2\u0daf\u0dd4\u0dc0\u0dd3\u0db8 \u0db8\u0dd9\u0db1\u0dca\u0db8 \u0dba\u0dbd\u0dca\u0db4\u0dd0\u0db1\u0d9c\u0dd2\u0dba \u0daf\u0dda\u0dc1\u0db4\u0dcf\u0dbd\u0db1 \u0db8\u0dad\u0dc0\u0dcf\u0daf \u0dc0\u0dd9\u0db1\u200d\u0dd4\u0dc0\u0dd9\u0db1\u0dca \u0da2\u0dd3\u0dc0\u0dd2\u0dad\u0dba \u0d9a\u0dd0\u0db4 \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dd9\u0db1\u0dd3 \u0dba\u0db1\u0dca\u0db1\u0dda, \u0d91\u0d9a\u0dd3 \u0dc3\u0dd2\u0dc3\u0dd4\u0db1\u0dca\u0d9c\u0dda \u0d85\u0dc0\u0dcf\u0dc3\u0db1\u0dcf\u0dc0\u0db1\u0dca\u0dad \u0dad\u0dad\u0dca\u0dad\u0dca\u0dc0\u0dba \u0db1\u0ddc\u0dc0 \u0d91\u0d9a\u0dd3 \u0d8b\u0dc3\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u200d\u0dbb\u0db8\u0dba \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dbb\u0db1 \u0dbd\u0daf \u0d8a\u0db1\u0dd2\u0dba\u0dcf \u0db6\u0dd4\u0daf\u0dca\u0db0\u0dd2\u0db8\u0dad\u0dd4\u0db1\u0dca\u0d9c\u0dda \u0d85\u0da5\u0dcf\u0db1\u0db7\u0dcf\u0dc0\u0dba\u0dda \u0db4\u0dca\u200d\u0dbb\u0db8\u0dcf\u0dab\u0dba \u0dba\u0dd2.\n\u0d85\u0db4 \u0dbb\u0da7\u0dda \u0daf\u0d9a\u0dd4\u0dab\u0dd9 \u0dc4\u0dd2 \u0daf\u0dda\u0dc1\u0db4\u0dcf\u0dbd\u0db1 \u0d9a\u0dd0\u0dbb\u0dbd\u0dd2 \u0daf\u0dd9\u0d9a\u0d9a\u0da7 \u0db8\u0dd9\u0db1\u0dca\u0db8 \u0dc0\u0dbb\u0dca\u0dad\u0db8\u0dcf\u0db1 \u0d85\u0dad\u0dd2\u0dc0\u0dcf\u0db8\u0dcf\u0d82\u0dc1\u0dd2\u0d9a \u0daf\u0dda\u0dc1\u0db4\u0dcf\u0dbd\u0db1\u0dba\u0dda \u0dad\u0dd2\u0db9\u0dd2\u0dbb\u0dd2\u200d\u0dd9\u0d9c\u0dba \u0dc0\u0dd6\u0dba\u0dda \u0db8\u0dd9\u0dbb\u0da7 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd \u0db4\u0daf\u0dca\u0db0\u0dad\u0dd2\u0dba\u0dba\u0dd2. \u0d8b\u0dad\u0dd4\u0dbb\u0dd4 - \u0daf\u0d9a\u0dd4\u0dab\u0dd4 \u0db7\u0dda\u0daf\u0dba\u0d9a\u0dd2\u0db1\u0dca \u0dad\u0ddc\u0dbb\u0dc0 \u0dc0\u0dbb\u0dca\u0dad\u0db8\u0dcf\u0db1 \u0dc1\u0dd2\u0dc2\u0dca\u200d\u0dba \u0db4\u0dca\u200d\u0dbb\u0da2\u0dcf\u0dc0 \u0db8\u0dd4\u0dc4\u0dd4\u0dab \u0daf\u0dd9\u0db1 \u0d85\u0db1\u0dcf\u0d9c\u0dad\u0dba \u0db4\u0dd2\u0dc5\u0dd2\u0db6\u0db3 \u0d85\u0dc0\u0dd2\u0db1\u0dd2\u0dc1\u0dca\u0da0\u0dd2\u0dad\u0dad\u0dcf\u0dc0\u0dba\u0da7\u0dad\u0dca \u0dc3\u0db8\u0dcf\u0da2\u0dba\u0dda \u0db4\u0dd2\u0dc5\u0dd2\u0d9c\u0dd0\u0db1\u0dd3\u0db8 \u0d9c\u0dd2\u0dbd\u0dd2\u0dc4\u0dd3 \u0dba\u0dcf\u0db8 \u0db4\u0dd2\u0dc5\u0dd2\u0db6\u0db3 \u0db7\u0dd3\u0dad\u0dd2\u0dba\u0da7\u0dad\u0dca \u0db8\u0dd4\u0dbd\u0dca \u0dc0\u0dd3 \u0d87\u0dad\u0dca\u0dad\u0dda \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dd2\u0dbb\u0dd3\u0db8\u0dda\u0daf\u0dd3 \u0db7\u0dcf\u0dc0\u0dd2\u0dad\u0dcf \u0d9a\u0dbb\u0db1 \u0dbd\u0daf \u0d85\u0daf\u0dd6\u0dbb\u0daf\u0dbb\u0dca\u0dc1\u0dd3 \u0d9a\u0dca\u200d\u0dbb\u0dd2\u0dba\u0dcf \u0db4\u0dd2\u0dc5\u0dd2\u0dc0\u0dd9\u0dad\u0dba.\n\u0dc0\u0dbb\u0dca\u0dad\u0db8\u0dcf\u0db1 \u0dbb\u0da2\u0dba \u0db4\u0dcf\u0dc3\u0dbd\u0dca \u0db8\u0dd9\u0db1\u0dca\u0db8 \u0dc3\u0dbb\u0dc3\u0dc0\u0dd2 \u0d85\u0db0\u0dca\u200d\u0dba\u0dcf\u0db4\u0db1\u0dba \u0db1\u0dd0\u0d82\u0dc0\u0dd3\u0db8 \u0dc3\u0db3\u0dc4\u0dcf \u0db4\u0dca\u200d\u0dbb\u0dc1\u0d82\u0dc3\u0db1\u0dd3\u0dba \u0db4\u0dd2\u0dba\u0dc0\u0dbb \u0dbb\u0dd0\u0dc3\u0d9a\u0dca \u0d9c\u0dd9\u0db1 \u0d87\u0dad. \u0db4\u0dc3\u0dd4\u0d9c\u0dd2\u0dba \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4 \u0db8\u0dd0\u0dad\u0dd2\u0dc0\u0dbb\u0dab\u0dba\u0dda\u0daf\u0dd3 \u0dc0\u0dbb\u0dca\u0dad\u0db8\u0dcf\u0db1 \u0dbb\u0da2\u0dba \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb\u0db1 \u0dbd\u0daf \u0db4\u0d82\u0da0\u0dc0\u0dd2\u0db0 \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0dd9\u0db1\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0db1\u0d82\u0dc0\u0dcf\u0dbd\u0dd3\u0db8 \u0dc3\u0db3\u0dc4\u0dcf \u0db4\u0dd2\u0dba\u0dc0\u0dbb \u0dbb\u0dcf\u0dc1\u0dd2\u0dba\u0d9a\u0dca \u0d9c\u0db1\u0dca\u0db1\u0dcf \u0db6\u0dc0\u0da7 \u0db4\u0dca\u200d\u0dbb\u0dad\u0dd2\u0da5\u0dcf \u0daf\u0dd3 \u0dad\u0dd2\u0db6\u0dd2\u0dab\u0dd2. \u0d89\u0db1\u0dca \u0db8\u0dd6\u0dbd\u0dd2\u0d9a \u0dc0\u0dd6\u0dba\u0dda \u0dbb\u0da7\u0dda \u0daf\u0dc5 \u0da2\u0dcf\u0dad\u0dd2\u0d9a \u0db1\u0dd2\u0dc2\u0dca\u0db4\u0dcf\u0daf\u0dd2\u0dad\u200d\u0dd9\u0dba\u0db1\u0dca 6%\u0d9a \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc3\u0db3\u0dc4\u0dcf \u0dc0\u0dd9\u0db1\u0dca\u0d9a\u0dbb\u0dbd\u0dd3\u0db8, \u0dc0\u0dc3\u0dbb 13\u0d9a \u0d85\u0d9b\u0dab\u0dca\u0da9 \u0d85\u0db0\u0dca\u200d\u0dba\u0dcf\u0db4\u0db1\u0dba, \u0d89\u0d82\u0d9c\u0dca\u200d\u0dbb\u0dd3\u0dc3\u0dd2 \u0d85\u0db0\u0dca\u200d\u0dba\u0dcf\u0db4\u0db1\u0dba \u0db1\u0dd0\u0d82\u0dc0\u0dd3\u0db8, \u0dad\u0dcf\u0d9a\u0dca\u0dc2\u0dab\u0dd2\u0d9a \u0d85\u0db0\u0dca\u200d\u0dba\u0dcf\u0db4\u0db1\u0dba \u0db1\u0dd0\u0d82\u0dc0\u0dd3\u0db8 \u0d85\u0db1\u0dca\u0dad\u0dbb\u0dca\u0d9c\u0dad \u0dc0\u0dd3 \u0dad\u0dd2\u0db6\u0dd2\u0dab\u0dd2. \u0dc0\u0dbb\u0dca\u0dad\u0db8\u0dcf\u0db1 \u0dbb\u0da2\u0dba \u0d89\u0dc4\u0dad \u0dc3\u0db3\u0dc4\u0db1\u0dca \u0db4\u0dca\u200d\u0dbb\u0dad\u0dd2\u0da5\u0dcf \u0d85\u0dad\u0dbb\u0dd2\u0db1\u0dca \u0dc0\u0dc3\u0dbb 13\u0d9a \u0d85\u0d9b\u0dab\u0dca\u0da9 \u0d85\u0db0\u0dca\u200d\u0dba\u0dcf\u0db4\u0db1\u0dba \u0db8\u0dda \u0dc0\u0db1 \u0dc0\u0dd2\u0da7\u0dad\u0dca \u0d89\u0da7\u0dd4\u0d9a\u0ddc\u0da7 \u0d85\u0db1\u0dd9\u0d9a\u0dd4\u0dad\u0dca \u0db4\u0dca\u200d\u0dbb\u0dad\u0dd2\u0da5\u0dcf \u0d89\u0da7\u0dd4\u0d9a\u0dbb\u0dbd\u0dd3\u0db8 \u0dc3\u0db3\u0dc4\u0dcf \u0dc3\u0dcf\u0db0\u0db1\u0dd3\u0dba \u0db4\u0dd2\u0dba\u0dc0\u0dbb \u0dbb\u0dcf\u0dc1\u0dd2\u0dba\u0d9a\u0dca \u0d9c\u0dd9\u0db1 \u0d87\u0dad.\n\u0d85\u0db0\u0dca\u200d\u0dba\u0dcf\u0db4\u0db1\u0dba \u0dbd\u0dd0\u0db6\u0dd3\u0db8\u0da7 \u0d87\u0dad\u0dd2 \u0d85\u0dba\u0dd2\u0dad\u0dd2\u0dba (Right to Education) \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0dc0\u0dc1\u0dba\u0dd9\u0db1\u0dca \u0db4\u0dd2\u0dc5\u0dd2\u0d9c\u0db1\u0dca\u0db1\u0dcf \u0dbd\u0daf \u0db8\u0dd6\u0dbd\u0dd2\u0d9a \u0d85\u0dba\u0dd2\u0dad\u0dd2\u0dc0\u0dcf\u0dc3\u0dd2\u0d9a\u0db8\u0d9a\u0dd2. \u0d91\u0d9a\u0dca\u0dc3\u0dad\u0dca \u0da2\u0dcf\u0dad\u0dd3\u0db1\u0dca\u0d9c\u0dda \u0d86\u0dbb\u0dca\u0dae\u0dd2\u0d9a \u0dc3\u0db8\u0dcf\u0da2\u0dd3\u0dba \u0dc4\u0dcf \u0dc3\u0d82\u0dc3\u0dca\u0d9a\u0dd8\u0dad\u0dd2\u0d9a \u0d85\u0dba\u0dd2\u0dad\u0dd2\u0dc0\u0dcf\u0dc3\u0dd2\u0d9a\u0db8\u0dca \u0db4\u0dd2\u0dc5\u0dd2\u0db6\u0db3 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0dc3\u0db8\u0dca\u0db8\u0dd4\u0dad\u0dd2\u0dba\u0dda 26 \u0dc0\u0db1 \u0dc0\u0dca\u200d\u0dba\u0dc0\u0dc3\u0dca\u0dae\u0dcf\u0dc0 \u0db8\u0d9f\u0dd2\u0db1\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0dbd\u0dd0\u0db6\u0dd3\u0db8\u0da7 \u0d87\u0dad\u0dd2 \u0d85\u0dba\u0dd2\u0dad\u0dd2\u0dba \u0db8\u0dd6\u0dbd\u0dd2\u0d9a \u0d85\u0dba\u0dd2\u0dad\u0dd2\u0dba\u0d9a\u0dca \u0dbd\u0dd9\u0dc3 \u0db4\u0dd2\u0dc5\u0dd2\u0d9c\u0dd9\u0db1 \u0d87\u0dad. \u0d91\u0db8\u0d9f\u0dd2\u0db1\u0dca \u0dc3\u0dd1\u0db8 \u0daf\u0dbb\u0dd4\u0dc0\u0d9a\u0dd4\u0da7\u0db8 \u0db4\u0dca\u200d\u0dbb\u0dcf\u0dae\u0db8\u0dd2\u0d9a \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc3\u0db3\u0dc4\u0dcf \u0d85\u0db1\u0dd2\u0dc0\u0dcf\u0dbb\u0dca\u0dba \u0d85\u0dba\u0dd2\u0dad\u0dd2\u0dba\u0d9a\u0dca \u0d87\u0dad\u0dd2 \u0db6\u0dc0\u0dad\u0dca, \u0d91\u0db8 \u0d85\u0dba\u0dd2\u0dad\u0dd2\u0dba \u0d9a\u0dd2\u0dc3\u0dd2\u0daf\u0dd4 \u0dc3\u0dd3\u0db8\u0dcf \u0d9a\u0dd2\u0dbb\u0dd3\u0db8\u0d9a\u0da7 \u0dba\u0da7\u0dad\u0dca \u0db1\u0ddc\u0dc0\u0dd3 \u0dbd\u0db6\u0dcf\u0d9c\u0dad \u0dc4\u0dd0\u0d9a\u0dd2 \u0d85\u0dba\u0dd2\u0dad\u0dd2\u0dba\u0d9a\u0dca \u0dbd\u0dd9\u0dc3\u0dad\u0dca \u0daf\u0d9a\u0dca\u0dc0\u0dcf \u0d87\u0dad. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0daf \u0d89\u0dc4\u0dad \u0dc3\u0db8\u0dca\u0db8\u0dd4\u0dad\u0dd2\u0dba \u0d85\u0db4\u0dbb\u0dcf\u0db1\u0dd4\u0db8\u0dad \u0d9a\u0ddc\u0da7 \u0d87\u0dad. \u0d91\u0db8\u0dd9\u0db1\u0dca\u0db8 \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0db4\u0dd2\u0dc5\u0dd2\u0db6\u0db3 \u0dc0\u0dd2\u0dc1\u0dca\u0dc0 \u0db4\u0dca\u200d\u0dbb\u0d9a\u0dcf\u0dc1\u0db1\u0dba\u0dda 13 \u0dc0\u0db1 \u0dc3\u0dc4 14 \u0dc0\u0db1 \u0dc0\u0dca\u200d\u0dba\u0dc3\u0dca\u0dae\u0dcf \u0db8\u0d9f\u0dd2\u0db1\u0dca\u0daf \u0d85\u0db0\u0dca\u200d\u0dba\u0dcf\u0db4\u0db1\u0dba \u0dbd\u0dd0\u0db6\u0dd3\u0db8\u0da7 \u0d87\u0dad\u0dd2 \u0d85\u0dba\u0dd2\u0dad\u0dd2\u0dba \u0db8\u0dd6\u0dbd\u0dd2\u0d9a \u0d85\u0dba\u0dd2\u0dad\u0dd2\u0dba\u0d9a\u0dca \u0dbd\u0dd9\u0dc3 \u0daf\u0d9a\u0dca\u0dc0\u0dcf \u0d87\u0dad.\n\u0d91\u0d9a\u0dca\u0dc3\u0dad\u0dca \u0da2\u0dcf\u0dad\u0dd2\u0d9a \u0db4\u0d9a\u0dca\u0dc2 \u0dbb\u0da2\u0dba\u0db1\u0dca \u0dba\u0da7\u0dad\u0dda \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0d85\u0db0\u0dca\u200d\u0dba\u0dcf\u0db4\u0db1\u0dba \u0db1\u0d82\u0dc0\u0dcf\u0dbd\u0dd3\u0db8 \u0dc3\u0db3\u0dc4\u0dcf \u0d9c\u0db1\u0dca\u0db1\u0dcf \u0dbd\u0daf \u0dc3\u0dcf\u0db0\u0db1\u0dd3\u0dba \u0db4\u0dd2\u0dba\u0dc0\u0dbb \u0dbb\u0dcf\u0dc1\u0dd2\u0dba\u0d9a\u0dd2. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dc0\u0dda \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd \u0db4\u0daf\u0dca\u0db0\u0dad\u0dd2\u0dba\u0daf \u0d87\u0dad\u0dd4\u0dc5\u0dad\u0dca\u0dc0 \u0d85\u0db0\u0dca\u200d\u0dba\u0dcf\u0db4\u0db1\u0dba \u0db1\u0d82\u0dc0\u0dcf\u0dbd\u0dd3\u0db8 \u0dc3\u0db3\u0dc4\u0dcf \u0dc0\u0dd2\u0dc1\u0dcf\u0dbd\u0dad\u0db8 \u0d9a\u0dcf\u0dbb\u0dca\u0dba\u0db7\u0dcf\u0dbb\u0dba \u0d89\u0da7\u0dd4\u0d9a\u0ddc\u0da7 \u0d87\u0dad\u0dca\u0dad\u0dda\u0daf \u0d91\u0db8\u0d9f\u0dd2\u0db1\u0dca \u0dbb\u0da7\u0dda \u0db1\u0dd2\u0daf\u0dc4\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba\u0dd9\u0db1\u0dca \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0dc0\u0dd2\u0dc1\u0dcf\u0dbd\u0db8 \u0db8\u0dd4\u0daf\u0dbd\u0d9a\u0dca \u0dc0\u0dd0\u0dba \u0d9a\u0ddc\u0da7 \u0d87\u0dad\u0dca\u0dad\u0dda\u0daf \u0d91\u0d9a\u0dca\u0dc3\u0dad\u0dca \u0da2\u0dcf\u0dad\u0dd2\u0d9a \u0db4\u0d9a\u0dca\u0dc2\u0dba \u0dbb\u0da2\u0dba \u0dba\u0da7\u0dad\u0dda\u0dba. \u0dbb\u0da7\u0dda \u0dc3\u0dd2\u0dba\u0dbd\u0dd4\u0db8 \u0dc3\u0dd2\u0dc3\u0dd4 \u0daf\u0dbb\u0dd4 \u0daf\u0dd0\u0dbb\u0dd2\u0dba\u0db1\u0dca\u0da7 \u0db1\u0ddc\u0db8\u0dd2\u0dbd\u0dda \u0db4\u0dcf\u0dc3\u0dbd\u0dca \u0db4\u0dd9\u0dbd\u0db4\u0ddc\u0dad\u0dca \u0dbd\u0db6\u0dcf\u0daf\u0dd3\u0db8 \u0d86\u0dbb\u0db8\u0dca\u0db7 \u0d9a\u0dbb\u0db1 \u0dbd\u0daf\u0dca\u0daf\u0dda \u0da2\u0dda. \u0d86\u0dbb\u0dca. \u0da2\u0dba\u0dc0\u0dbb\u0dca\u0db0\u0db1 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0dc0\u0dd2\u0dc3\u0dd2\u0db1\u0dd2. \u0dc3\u0dd2\u0dba\u0dbd\u0dd4\u0db8 \u0daf\u0dbb\u0dd4 \u0daf\u0dd0\u0dbb\u0dd2\u0dba\u0db1\u0dca\u0da7 \u0db4\u0dcf\u0dc3\u0dbd\u0dca \u0db1\u0dd2\u0dbd \u0d87\u0db3\u0dd4\u0db8\u0dca \u0db1\u0ddc\u0db8\u0dd2\u0dbd\u0dda \u0dbd\u0db6\u0dcf\u0daf\u0dd3\u0db8 \u0d86\u0dbb\u0db8\u0dca\u0db7 \u0d9a\u0dbb\u0db1 \u0dbd\u0daf\u0dca\u0daf\u0dda \u0dbb\u0dab\u0dc3\u0dd2\u0d82\u0dc4 \u0db4\u0dca\u200d\u0dbb\u0dda\u0db8\u0daf\u0dcf\u0dc3 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0dc0\u0dd2\u0dc3\u0dd2\u0db1\u0dd2.\n\u0dbb\u0da7\u0dda \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0d9c\u0dd4\u0dbb\u0dd4\u0dc0\u0dbb\u0dd4\u0db1\u0dca\u0d9c\u0dda \u0d85\u0db0\u0dca\u200d\u0dba\u0dcf\u0db4\u0db1\u0dba \u0db1\u0d82\u0dc0\u0dcf\u0dbd\u0dd3\u0db8 \u0dc3\u0db3\u0dc4\u0dcf \u0d9c\u0dd4\u0dbb\u0dd4 \u0d85\u0db7\u0dca\u200d\u0dba\u0dcf\u0dc3 \u0dc0\u0dd2\u0daf\u0dca\u200d\u0dba\u0dcf\u0dbd\u0dd3\u0dba \u0d9a\u0dca\u200d\u0dbb\u0db8\u0dba \u0d86\u0dbb\u0db8\u0dca\u0db7 \u0d9a\u0dbb\u0db1 \u0dbd\u0daf\u0dca\u0daf\u0dda \u0dc0\u0dbb\u0dca\u0dad\u0db8\u0dcf\u0db1 \u0d85\u0d9c\u0dca\u200d\u0dbb\u0dcf\u0db8\u0dcf\u0dad\u0dca\u200d\u0dba \u0dbb\u0db1\u0dd2\u0dbd\u0dca \u0dc0\u0dd2\u0d9a\u0dca\u200d\u0dbb\u0db8\u0dc3\u0dd2\u0d82\u0dc4 \u0db8\u0dd0\u0dad\u0dd2\u0dad\u0dd4\u0db8\u0dcf \u0dc0\u0dd2\u0dc3\u0dd2\u0db1\u0dd2. \u0dc0\u0dbb\u0dca\u0dad\u0db8\u0dcf\u0db1 \u0d85\u0db0\u0dca\u200d\u0dba\u0dcf\u0db4\u0db1 \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dba\u0dcf \u0dc0\u0db1 \u0d85\u0d9a\u0dd2\u0dbd \u0dc0\u0dd2\u0dbb\u0dcf\u0da2\u0dca \u0d9a\u0dcf\u0dbb\u0dd2\u0dba\u0dc0\u0dc3\u0db8\u0dca \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0dc0\u0dbb\u0dca\u0dad\u0db8\u0dcf\u0db1 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u200d\u0dbb\u0db8\u0dba \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf\u0dad\u0dca \u0dc3\u0dd2\u0dc3\u0dd4 \u0daf\u0dbb\u0dd4 \u0daf\u0dd0\u0dbb\u0dd2\u0dba\u0db1\u0dca\u0d9c\u0dda \u0dc3\u0dd4\u0db6\u0dc3\u0dcf\u0db0\u0db1\u0dba \u0dc3\u0db3\u0dc4\u0dcf\u0dad\u0dca \u0dc3\u0dcf\u0db0\u0db1\u0dd3\u0dba \u0db4\u0dd2\u0dba\u0dc0\u0dbb \u0dbb\u0dcf\u0dc1\u0dd2\u0dba\u0d9a\u0dca \u0d9c\u0dd9\u0db1 \u0d87\u0dad. \u0dc3\u0dd4\u0dbb\u0d9a\u0dca\u0dc2\u0dcf \u0dbb\u0d9a\u0dca\u0dc2\u0dab \u0d9a\u0dca\u200d\u0dbb\u0db8\u0dba \u0db8\u0d9f\u0dd2\u0db1\u0dca \u0dc3\u0dd2\u0dba\u0dbd\u0dd4\u0db8 \u0db4\u0dcf\u0dc3\u0dbd\u0dca \u0daf\u0dbb\u0dd4 \u0daf\u0dd0\u0dbb\u0dd2\u0dba\u0db1\u0dca \u0dbb\u0d9a\u0dca\u0dc2\u0dab\u0dba \u0d9a\u0dd2\u0dbb\u0dd3\u0db8 \u0db8\u0dd9\u0db1\u0dca\u0db8 \u0dc5\u0d9f\u0db8 \u0db4\u0dcf\u0dc3\u0dbd \u0dc4\u0ddc\u0db3\u0db8 \u0db4\u0dcf\u0dc3\u0dbd \u0dc3\u0d82\u0d9a\u0dbd\u0dca\u0db4\u0dba 13\u0db1\u0dca \u0dc0\u0dc3\u0dbb\u0d9a \u0d85\u0d9b\u0dab\u0dca\u0da9 \u0d85\u0db0\u0dca\u200d\u0dba\u0dcf\u0db4\u0db1\u0dba \u0d91\u0dc0\u0dd0\u0db1\u0dd2 \u0dc3\u0dcf\u0db0\u0db1\u0dd3\u0dba \u0db4\u0dd2\u0dba\u0dc0\u0dbb \u0dc3\u0db3\u0dc4\u0dcf \u0d8b\u0daf\u0dcf\u0dc4\u0dbb\u0dab \u0d9a\u0dd2\u0dc4\u0dd2\u0db4\u0dba\u0d9a\u0dca \u0db4\u0db8\u0dab\u0d9a\u0dd2.\n\u0dc0\u0dbb\u0dca\u0dad\u0db8\u0dcf\u0db1 \u0d85\u0db0\u0dca\u200d\u0dba\u0dcf\u0db4\u0db1 \u0d85\u0db8\u0dcf\u0dad\u0dca\u200d\u0dba \u0d85\u0d9a\u0dd2\u0dbd \u0dc0\u0dd2\u0dbb\u0dcf\u0da2\u0dca \u0d9a\u0dcf\u0dbb\u0dd2\u0dba\u0dc0\u0dc3\u0db8\u0dca \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0db4\u0dcf\u0dc3\u0dbd\u0dca \u0daf\u0dbb\u0dd4 \u0daf\u0dd0\u0dbb\u0dd2\u0dba\u0db1\u0dca\u0da7 \u0da7\u0dd0\u0db6\u0dca \u0db4\u0dbb\u0dd2\u0d9c\u0dab\u0d9a \u0dbd\u0db6\u0dcf\u0daf\u0dd3\u0db8 \u0dc3\u0db3\u0dc4\u0dcf \u0d89\u0db8\u0dc4\u0dad\u0dca \u0db4\u0dbb\u0dd2\u0dc1\u0dca\u200d\u0dbb\u0db8\u0dba\u0d9a\u0dca \u0daf\u0dbb\u0db8\u0dd2\u0db1\u0dca \u0dc3\u0dd2\u0da7\u0dd3. \u0dad\u0dd4\u0db1\u0dca\u0dc0\u0db1 \u0dbd\u0ddd\u0d9a\u0dba\u0dda \u0dbb\u0da7\u0d9a\u0dca \u0dc0\u0db1 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dc0\u0dd0\u0db1\u0dd2 \u0dbb\u0da7\u0d9a \u0d85\u0db0\u0dca\u200d\u0dba\u0dcf\u0db4\u0db1 \u0dba\u0db1\u0dd4 \u0daf\u0dbb\u0dd4\u0dc0\u0d9a\u0dd4\u0da7 \u0d85\u0db1\u0dcf\u0d9c\u0dad\u0dba \u0da2\u0dba\u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0d87\u0dad\u0dd2 \u0d89\u0dad\u0dcf \u0dc3\u0dd3\u0db8\u0dd2\u0dad \u0d85\u0dc0\u0dc3\u0dca\u0dae\u0dcf\u0dc0\u0dbd\u0dd2\u0db1\u0dca \u0dc0\u0da9\u0dcf\u0dad\u0dca \u0dc3\u0db8\u0dd3\u0db4\u0dad\u0db8 \u0d85\u0dc0\u0dc3\u0dca\u0dae\u0dcf\u0dc0\u0dba\u0dd2. \u0dc0\u0dbb\u0dca\u0dad\u0db8\u0dcf\u0db1 \u0dc3\u0db8\u0dcf\u0da2\u0dba \u0daf\u0dd9\u0dc3 \u0db6\u0dbd\u0db1 \u0dc0\u0dd2\u0da7 \u0db1\u0dd2\u0daf\u0dc4\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0db1\u0dd2\u0dc3\u0dcf \u0da2\u0dd3\u0dc0\u0dd2\u0dad\u0dba \u0da2\u0dba\u0d9c\u0dad\u0dca \u0db8\u0dd9\u0db1\u0dca\u0db8 \u0dbd\u0ddc\u0dc0\u0da7 \u0dc0\u0dd2\u0dc1\u0dcf\u0dbd \u0dc3\u0dda\u0dc0\u0dba\u0d9a\u0dca \u0d89\u0da7\u0dd4\u0d9a\u0dbb\u0db1 \u0db6\u0dd4\u0daf\u0dca\u0db0\u0dd2\u0db8\u0dad\u0dd4\u0db1\u0dca \u0dc0\u0dd2\u0dc1\u0dcf\u0dbd \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0dc3\u0dd2\u0da7\u0dd2\u0dad\u0dd2. \u0d85\u0db0\u0dca\u200d\u0dba\u0dcf\u0db4\u0db1 \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dba\u0dcf \u0dc0\u0dd2\u0dc3\u0dd2\u0db1\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb\u0db1 \u0dbd\u0daf \u0da7\u0dd0\u0db6\u0dca \u0db4\u0dbb\u0dd2\u0d9c\u0dab\u0d9a \u0dbd\u0db6\u0dcf\u0daf\u0dd3\u0db8 \u0dc3\u0db3\u0dc4\u0dcf \u0dc0\u0db1 \u0dba\u0ddd\u0da2\u0db1\u0dcf\u0dc0 \u0db1\u0dd2\u0dc3\u0dd0\u0d9a\u0dba\u0dd9\u0db1\u0dca\u0db8 \u0dc1\u0dca\u200d\u0dbb\u0dd3 \u0dbd\u0dcf\u0d82\u0d9a\u0dd3\u0dba \u0db1\u0dd2\u0daf\u0dc4\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1 \u0d89\u0dad\u0dd2\u0dc4\u0dcf\u0dc3\u0dba\u0dda \u0dc0\u0da9\u0dcf\u0dad\u0dca\u0db8 \u0dc3\u0dcf\u0db0\u0db1\u0dd3\u0dba \u0db4\u0dd2\u0dba\u0dc0\u0dbb \u0d85\u0dad\u0dbb\u0dd2\u0db1\u0dca \u0d91\u0d9a\u0d9a\u0dd2. \u0d85\u0db1\u0dcf\u0d9c\u0dad \u0dbd\u0ddd\u0d9a\u0dba \u0da2\u0dba\u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0dad\u0ddc\u0dbb\u0dad\u0dd4\u0dbb\u0dd4 \u0dad\u0dcf\u0d9a\u0dca\u0dc2\u0dab\u0dba \u0db8\u0dd9\u0db1\u0dca\u0db8 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db7\u0dcf\u0dc2\u0dcf \u0db4\u0dd2\u0dc5\u0dd2\u0db6\u0db3 \u0daf\u0dd0\u0db1\u0dd4\u0db8 \u0daf \u0d85\u0db1\u0dd2\u0dc0\u0dcf\u0dbb\u0dca\u0dba \u0dc0\u0dda.\n\u0d85\u0db0\u0dca\u200d\u0dba\u0dcf\u0db4\u0db1\u0dba\u0dda \u0d85\u0db1\u0dd2\u0dc0\u0dcf\u0dbb\u0dca\u0dba \u0d85\u0d82\u0d9c\u0dba\u0d9a\u0dca \u0dc0\u0db1\u0dca\u0db1\u0dda \u0dc0\u0dd2\u0dc2\u0dba\u0dcf\u0db1\u0dd4\u0db6\u0daf\u0dca\u0db0 \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0db8\u0dca\u0db4\u0dca\u200d\u0dbb\u0dda\u0dc2\u0dab\u0dba \u0dc3\u0dc4 \u0daf\u0dd0\u0db1\u0dd4\u0db8 \u0dc3\u0db3\u0dc4\u0dcf \u0db4\u0dca\u200d\u0dbb\u0dc0\u0dda\u0dc1\u0dba \u0db4\u0dd4\u0dc5\u0dd4\u0dbd\u0dca \u0d9a\u0dd2\u0dbb\u0dd3\u0db8\u0dba\u0dd2. \u0d91\u0d9a\u0dd3 \u0d9a\u0dcf\u0dbb\u0dab\u0dba \u0d89\u0da7\u0dd4\u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0db4\u0dbb\u0dd2\u0d9c\u0dab\u0d9a\u0dba\u0d9a\u0dca \u0dba\u0db1\u0dd4 \u0d85\u0db1\u0dd2\u0dc0\u0dcf\u0dbb\u0dca\u0dba \u0d9a\u0ddc\u0db1\u0dca\u0daf\u0dda\u0dc3\u0dd2\u0dba\u0d9a\u0dd2. \u0da7\u0dd0\u0db6\u0dca \u0db4\u0dbb\u0dd2\u0d9c\u0dab\u0d9a\u0dc0\u0dbd\u0dd2\u0db1\u0dca \u0dc0\u0da9\u0dcf\u0dad\u0dca\u0db8 \u0db4\u0dca\u200d\u0dbb\u0dba\u0ddd\u0da2\u0db1 \u0dbd\u0db6\u0db1\u0dd4 \u0d87\u0dad\u0dca\u0dad\u0dda \u0d85\u0da9\u0dd4 \u0d86\u0daf\u0dcf\u0dba\u0db8\u0dca \u0dbd\u0db6\u0db1 \u0dc3\u0dd2\u0dba \u0daf\u0dd9\u0db8\u0dcf\u0db4\u0dd2\u0dba\u0db1\u0dca\u0da7 \u0db4\u0dbb\u0dd2\u0d9c\u0dab\u0d9a\u0dba\u0d9a\u0dca \u0dbd\u0db6\u0dcf\u0daf\u0dd2\u0dba \u0db1\u0ddc\u0dc4\u0dd0\u0d9a\u0dd2 \u0daf\u0dbb\u0dd4 \u0daf\u0dd0\u0dbb\u0dd2\u0dba\u0db1\u0dca \u0dba. \u0dbd\u0ddd\u0d9a\u0dba\u0dda \u0dc0\u0dd2\u0dc1\u0dd2\u0dc2\u0dca\u0da7\u0dad\u0db8 \u0db6\u0dd4\u0daf\u0dca\u0db0\u0dd2\u0db8\u0dad\u0dd4\u0db1\u0dca \u0dc3\u0dbd\u0d9a\u0dcf \u0db6\u0dd0\u0dbd\u0dd3\u0db8\u0dda\u0daf\u0dd3 \u0d94\u0dc0\u0dd4\u0db1\u0dca \u0db6\u0ddc\u0dc4\u0ddd \u0daf\u0dd9\u0db1\u0dd9\u0d9a\u0dca \u0d89\u0dad\u0dcf \u0daf\u0dd4\u0dc2\u0dca\u0d9a\u0dbb \u0dc3\u0dc4 \u0d9a\u0da7\u0dd4\u0d9a \u0db8\u0dcf\u0dbb\u0dca\u0d9c \u0d9c\u0dd9\u0dc0\u0dcf \u0d85\u0db0\u0dca\u200d\u0dba\u0dcf\u0db4\u0db1\u0dba \u0db8\u0d9f\u0dd2\u0db1\u0dca \u0d89\u0daf\u0dd2\u0dbb\u0dd2\u0dba\u0da7 \u0d86 \u0d85\u0dba \u0dba. \u0d89\u0db1\u0dca\u0daf\u0dd2\u0dba\u0dcf\u0dc0\u0dda \u0dc4\u0dd2\u0da7\u0db4\u0dd4 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0d9a\u0dd4 \u0db8\u0dd9\u0db1\u0dca\u0db8 \u0d89\u0db1\u0dca\u0daf\u0dd3\u0dba \u0db1\u0dca\u200d\u0dba\u0dc2\u0dca\u0da7\u0dd2\u0d9a \u0dad\u0dcf\u0d9a\u0dca\u0dc2\u0dab\u0dba\u0dda \u0d86\u0daf\u0dbb\u0dab\u0dd3\u0dba \u0db4\u0dd2\u0dba\u0dcf\u0dab\u0db1\u0dca \u0dc0\u0db1 \u0d85\u0db6\u0dca\u0daf\u0dd4\u0dbd\u0dca \u0d9a\u0dbd\u0dcf\u0db8\u0dca \u0db8\u0dc4\u0dad\u0dcf \u0dc4\u0ddc\u0db3\u0db8 \u0db1\u0dd2\u0daf\u0dbb\u0dca\u0dc1\u0db1\u0dba \u0dc0\u0dda.\n\u0dad\u0dcf\u0d9a\u0dca\u0dc2\u0dab \u0d85\u0db0\u0dca\u200d\u0dba\u0dcf\u0db4\u0db1\u0dba \u0dbd\u0dd0\u0db6\u0dd3\u0db8 \u0dc3\u0db3\u0dc4\u0dcf \u0db8\u0dd4\u0daf\u0dbd\u0dca \u0db1\u0ddc\u0db8\u0dd0\u0dad\u0dd2\u0dc0 \u0dc3\u0dd2\u0da7\u0dd2\u0db1 \u0d85\u0dc0\u0dc3\u0dca\u0dae\u0dcf\u0dc0\u0dda\u0daf\u0dd3 \u0d91\u0dad\u0dd4\u0db8\u0dcf\u0d9c\u0dda \u0dc3\u0ddc\u0dc4\u0ddc\u0dba\u0dd4\u0dbb\u0dd2\u0dba \u0dc3\u0dd2\u0dba \u0dc0\u0dd2\u0dc0\u0dcf\u0dc4 \u0db8\u0d82\u0d9c\u0dbd\u0dca\u200d\u0dba\u0dba \u0dc3\u0db3\u0dc4\u0dcf \u0d85\u0db1\u0dd2\u0dc0\u0dcf\u0dbb\u0dca\u0dba\u0dba\u0dd9\u0db1\u0dca\u0db8 \u0d85\u0dc0\u0dc1\u0dca\u200d\u0dba \u0daf\u0dcf\u0dba\u0dcf\u0daf\u0dba \u0dc0\u0dd6 \u0dbb\u0db1\u0dca \u0db6\u0da9\u0dd4 \u0d91\u0dad\u0dd4\u0db8\u0dcf\u0d9c\u0dda \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc3\u0db3\u0dc4\u0dcf \u0dc0\u0dd2\u0d9a\u0dd4\u0dab\u0dcf \u0daf\u0dd0\u0db8\u0dca\u0db8\u0dcf\u0dba. \u0d89\u0dc4\u0dad \u0d8b\u0daf\u0dcf\u0dc4\u0dbb\u0dab\u0dba \u0db8\u0d9f\u0dd2\u0db1\u0dca \u0db4\u0dd0\u0dc4\u0dd0\u0daf\u0dd2\u0dbd\u0dd2\u0dc0\u0db8 \u0db4\u0dd9\u0db1\u0dd3 \u0dba\u0db1\u0dca\u0db1\u0dda \u0d91\u0d9a\u0dca \u0daf\u0dbb\u0dd4\u0dc0\u0d9a\u0dd4\u0d9c\u0dda \u0d85\u0db1\u0dcf\u0d9c\u0dad\u0dba \u0db8\u0dad \u0d87\u0dad\u0dd0\u0db8\u0dca \u0dc0\u0dd2\u0da7 \u0da2\u0dcf\u0dad\u0dd2\u0dba\u0d9a\u0db8 \u0d85\u0db1\u0dcf\u0d9c\u0dad\u0dba \u0dbb\u0db3\u0dcf \u0db4\u0dc0\u0dad\u0dd2\u0db1 \u0db6\u0dc0\u0dba\u0dd2. \u0d92 \u0d85\u0db1\u0dd4\u0dc0 \u0da7\u0dd0\u0db6\u0dca \u0db4\u0dbb\u0dd2\u0d9c\u0dab\u0d9a \u0dbd\u0db6\u0dcf\u0daf\u0dd3\u0db8\u0dda \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0da7 \u0d85\u0d9a\u0dd4\u0dbd\u0dca \u0dc4\u0dd9\u0dc5\u0db1\u0dca\u0db1\u0dda \u0db1\u0db8\u0dca \u0d94\u0dc4\u0dd4 \u0d85\u0d9a\u0dd4\u0dbd\u0dca \u0dc4\u0dd9\u0dc5\u0db1\u0dca\u0db1\u0dda \u0dbb\u0da7\u0dda\u0db8 \u0d85\u0dc4\u0dd2\u0d82\u0dc3\u0d9a, \u0daf\u0dd4\u0db4\u0dca\u0db4\u0dad\u0dca \u0daf\u0dbb\u0dd4 \u0daf\u0dd0\u0dbb\u0dd2\u0dba\u0db1\u0dca\u0d9c\u0dda \u0d85\u0db1\u0dcf\u0d9c\u0dad\u0dba\u0da7 \u0db4\u0db8\u0dab\u0d9a\u0dca \u0db1\u0ddc\u0dc0 \u0dbb\u0da7\u0dda \u0daf \u0d85\u0db1\u0dcf\u0d9c\u0dad\u0dba\u0da7 \u0db6\u0dc0\u0dba. \u0d85\u0db4\u0dda \u0dbb\u0da7\u0dda \u0d85\u0db0\u0dca\u200d\u0dba\u0dcf\u0db4\u0db1\u0dba \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0da2\u0db4\u0db1\u0dca \u0dc3\u0dc4 \u0daf\u0d9a\u0dd4\u0dab\u0dd4 \u0d9a\u0ddc\u0dbb\u0dd2\u0dba\u0dcf\u0db1\u0dd4 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u200d\u0dbb\u0db8\u0dba \u0db8\u0d9f\u0dd2\u0db1\u0dca \u0dbd\u0db6\u0dcf\u0d9c\u0dad \u0dc4\u0dd0\u0d9a\u0dd2 \u0d8b\u0db4\u0d9a\u0dcf\u0dbb \u0d85\u0dad\u0dd2 \u0dc0\u0dd2\u0dc1\u0dcf\u0dbd\u0dba. 1980 \u0dc0\u0dc3\u0dbb\u0dda\u0daf\u0dd3 \u0da2\u0db4\u0dcf\u0db1 \u0d85\u0d9c\u0dca\u200d\u0dbb\u0dcf\u0db8\u0dcf\u0dad\u0dca\u200d\u0dba \u0dba\u0d9a\u0dd4\u0dc2\u0dd2\u0dbb\u0ddd \u0db1\u0d9a\u0dc3\u0ddd\u0db1\u0dca \u0db8\u0dc4\u0dad\u0dcf \u0da2\u0db4\u0dcf\u0db1 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u200d\u0dbb\u0db8\u0dba \u0dc0\u0dd2\u0dc1\u0dcf\u0dbd \u0db4\u0dbb\u0dd2\u0dc0\u0dbb\u0dca\u0dad\u0db1\u0dba\u0d9a\u0da7 \u0dbd\u0d9a\u0dca\u0d9a\u0dbb\u0db1 \u0dbd\u0daf\u0dd3. \u0d92 \u0dc0\u0db1 \u0dc0\u0dd2\u0da7 \u0da2\u0db4\u0dcf\u0db1\u0dba\u0dda \u0dc3\u0dbb\u0dc3\u0dc0\u0dd2 \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc3\u0db3\u0dc4\u0dcf \u0dc0\u0dd2\u0dc1\u0dcf\u0dbd \u0db6\u0dcf\u0db0\u0dcf\u0dc0\u0d9a\u0dca \u0dc0\u0dd6\u0dba\u0dda \u0dc3\u0dd2\u0dc3\u0dd4\u0db1\u0dca \u0d85\u0dad\u0dbb \u0db4\u0dd0\u0dc0\u0dad\u0dd2 \u0d9c\u0dd0\u0da7\u0dd4\u0db8\u0dca\u0d9a\u0dcf\u0dbb\u0dd3\u0db7\u0dcf\u0dc0\u0dba \u0d85\u0db1\u0dcf\u0d9c\u0dad\u0dba \u0db4\u0dd2\u0dc5\u0dd2\u0db6\u0db3 \u0d85\u0dc0\u0dd2\u0db1\u0dd2\u0dc1\u0dca\u0da0\u0dd2\u0dad\u0dad\u0dcf\u0dc0\u0dba \u0dc0\u0dbb\u0dca\u0db0\u0db1\u0dba \u0dc0\u0dd3\u0db8 \u0d86\u0daf\u0dd2\u0dba\u0dba\u0dd2.\n\u0db8\u0dd9\u0dba \u0dc0\u0dbb\u0dca\u0dad\u0db8\u0dcf\u0db1\u0dba\u0dda \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0dbb\u0dc3\u0dc0\u0dd2 \u0d85\u0db0\u0dca\u200d\u0dba\u0dcf\u0db4\u0db1\u0dba\u0da7 \u0d89\u0dad\u0dcf \u0dc3\u0db8\u0dcf\u0db1 \u0dad\u0dad\u0dca\u0dad\u0dca\u0dc0\u0dba\u0d9a\u0dd2. \u0d89\u0dc4\u0dad \u0dad\u0dad\u0dca\u0dad\u0dca\u0dc0\u0dba \u0da2\u0dba\u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0dba\u0d9a\u0dd4\u0dc2\u0dd2\u0dbb\u0ddd \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0dc4\u0db3\u0dd4\u0db1\u0dca\u0dc0\u0dcf \u0daf\u0dd9\u0db1 \u0dbd\u0daf \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba \u0db4\u0daf\u0db1\u0db8\u0dca \u0dc0\u0dd6\u0dba\u0dda \u0db1\u0db8\u0dca\u200d\u0dba\u0dad\u0dcf\u0dc0\u0dba (flexibitity), \u0db1\u0dd2\u0dbb\u0dca\u0db8\u0dcf\u0dab\u0dcf\u0dad\u0dca\u0db8\u0d9a\u0db7\u0dcf\u0dc0\u0dba (creativity), \u0db4\u0dd4\u0daf\u0dca\u0d9c\u0dbd\u0dd2\u0d9a\u0dad\u0dca\u0dc0\u0dba (individuality), \u0dc0\u0dd2\u0dc0\u0dd2\u0db0\u0dad\u0dca\u0dc0\u0dba (diversity) \u0db8\u0dad\u0dba. \u0d89\u0dc4\u0dad \u0db8\u0dd6\u0dbd\u0db0\u0dbb\u0dca\u0db8 \u0db8\u0dad \u0db4\u0daf\u0db1\u0db8\u0dca\u0dc0 \u0da2\u0db4\u0dcf\u0db1\u0dba\u0dda \u0dc3\u0dd2\u0dba\u0dbd\u0dd4 \u0dc0\u0dd2\u0dc2\u0dba \u0db8\u0dcf\u0dbd\u0dcf \u0dc0\u0dd9\u0db1\u0dc3\u0dca \u0d9a\u0dbb\u0db1 \u0dbd\u0daf \u0d85\u0dad\u0dbb, \u0d91\u0dc4\u0dd2 \u0db4\u0dca\u200d\u0dbb\u0dad\u0dd2\u0db5\u0dbd\u0dba \u0dc0\u0dd6\u0dba\u0dda \u0da2\u0db4\u0dcf\u0db1 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u200d\u0dbb\u0db8\u0dba \u0dbd\u0ddd\u0d9a\u0dba\u0dda \u0d89\u0dc4\u0dc5\u0db8 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u200d\u0dbb\u0db8\u0dba\u0d9a\u0dca \u0dbd\u0dd9\u0dc3 \u0db4\u0dd2\u0dc5\u0dd2\u0d9c\u0dd0\u0db1\u0dd3\u0db8\u0da7 \u0dbd\u0d9a\u0dca\u0dc0\u0dd3\u0db8\u0dba\u0dd2. \u0d91\u0dc3\u0dda\u0db8 \u0db8\u0dda \u0dc0\u0db1 \u0dc0\u0dd2\u0da7 \u0d94\u0dc0\u0dd4\u0db1\u0dca \u0dc3\u0dd2\u0dba \u0d85\u0db0\u0dca\u200d\u0dba\u0dcf\u0db4\u0db1\u0dba \u0db1\u0dd6\u0dad\u0db1 \u0dc3\u0db8\u0dcf\u0da2 \u0dc0\u0dd9\u0db1\u0dc3\u0dca\u0dc0\u0dd3\u0db8\u0dca\u0dc0\u0dbd\u0da7 \u0d85\u0db1\u0dd4\u0d9c\u0dad \u0dc0\u0db1 \u0d86\u0d9a\u0dcf\u0dbb\u0dba\u0da7\u0dad\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0dba\u0db1\u0dd4 \u0da2\u0dd3\u0dc0\u0dd2\u0dad\u0dba \u0db4\u0dd4\u0dbb\u0dcf\u0db8 \u0dbd\u0dd0\u0db6\u0dd2\u0dba \u0dba\u0dd4\u0dad\u0dd4 \u0d85\u0db1\u0dd2\u0dc0\u0dcf\u0dbb\u0dca\u0dba \u0d9a\u0ddc\u0db1\u0dca\u0daf\u0dda\u0dc3\u0dd2\u0dba\u0d9a\u0dca. (Lifelong Learning) \u0dba\u0db1 \u0db8\u0dd6\u0dbd\u0db0\u0dbb\u0dca\u0db8\u0dba \u0db4\u0daf\u0db1\u0db8\u0dca\u0dc0 \u0dc3\u0d9a\u0dc3\u0dca\u0d9a\u0ddc\u0da7 \u0d87\u0dad.\n\u0daf\u0d9a\u0dd4\u0dab\u0dd4 \u0d85\u0db4\u0dca\u200d\u0dbb\u0dd2\u0d9a\u0dcf\u0dc0 \u0daf \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u200d\u0dbb\u0db8\u0dba \u0db8\u0dd4\u0dbd\u0dca\u0d9a\u0dcf\u0dbd\u0dd3\u0db1\u0dc0 \u0dc3\u0dd0\u0dbd\u0dc3\u0dd4\u0db8\u0dca\u0d9a\u0ddc\u0da7 \u0dad\u0dd2\u0db6\u0dd4\u0dab\u0dda \u0dc0\u0dd2\u0daf\u0dca\u200d\u0dba\u0dcf \u0dc0\u0dd2\u0dc2\u0dba \u0db0\u0dcf\u0dbb\u0dcf\u0dc0 \u0dc3\u0dc4 \u0d9a\u0dbd\u0dcf \u0dc0\u0dd2\u0dc2\u0dba \u0db0\u0dcf\u0dbb\u0dcf\u0dc0 \u0db4\u0db8\u0dab\u0d9a\u0dca \u0db4\u0daf\u0db1\u0db8\u0dca\u0d9a\u0ddc\u0da7 \u0d9c\u0dd9\u0db1\u0dba. \u0d94\u0dc0\u0dd4\u0db1\u0dca 2015 \u0dc0\u0dbb\u0dca\u0dc2\u0dba\u0dda \u0dc3\u0dd2\u0da7 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u200d\u0dbb\u0db8\u0dba \u0d89\u0dc4\u0dad \u0d9a\u0dd3 \u0dc0\u0dd2\u0dc2\u0dba \u0db0\u0dcf\u0dbb\u0dcf\u0dc0\u0db1\u0dca \u0daf\u0dd9\u0d9a\u0db8 \u0d91\u0d9a\u0dca\u0d9a\u0ddc\u0da7 \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dbb \u0d87\u0dad. \u0daf\u0d9a\u0dd4\u0dab\u0dd4 \u0d9a\u0ddc\u0dbb\u0dd2\u0dba\u0dcf\u200d\u0db1\u0dd4 \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba\u0dda \u0db8\u0dd6\u0dbd\u0db0\u0dbb\u0dca\u0db8\u0dba \u0dc0\u0db1\u0dca\u0db1\u0dda \u0dba\u0db8\u0dca \u0db4\u0dd4\u0daf\u0dca\u0d9c\u0dbd\u0dba\u0d9a\u0dd4\u0d9c\u0dda \u0d9a\u0dd4\u0dc3\u0dbd\u0dad\u0dcf \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8 \u0dc3\u0dc4 \u0db1\u0dd2\u0dbb\u0dca\u0db8\u0dcf\u0dab\u0dcf\u0dad\u0dca\u0db8\u0d9a \u0da0\u0dd2\u0db1\u0dca\u0dad\u0db1\u0dba (creative Thinking) \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8\u0dba. \u0d91\u0d9a\u0dd3 \u0d85\u0dbb\u0db8\u0dd4\u0dab\u0dd4 \u0da2\u0dba\u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0d94\u0dc0\u0dd4\u0db1\u0dca \u0dc0\u0dd2\u0daf\u0dca\u200d\u0dba\u0dcf \u0dc4\u0dcf \u0d9a\u0dbd\u0dcf \u0dc0\u0dd2\u0dc2\u0dba \u0db0\u0dcf\u0dbb\u0dcf\u0dc0\u0db1\u0dca \u0d91\u0d9a\u0dca\u0dc0 \u0dc4\u0dd0\u0daf\u0dd1\u0dbb\u0dd2\u0dba \u0dc4\u0dd0\u0d9a\u0dd2 \u0d9a\u0dca\u200d\u0dbb\u0db8\u0dba\u0d9a\u0dca \u0dc3\u0dd0\u0dbd\u0dc3\u0dd4\u0db8\u0dca\u0d9a\u0ddc\u0da7 \u0d87\u0dad. \u0dc3\u0dde\u0db1\u0dca\u0daf\u0dbb\u0dca\u0dba \u0dc3\u0db3\u0dc4\u0dcf \u0d87\u0dad\u0dd2 \u0dc3\u0d82\u0dc0\u0dda\u0daf\u0dd3\u0dad\u0dca\u0dc0\u0dba (aesthetic sensibility) \u0d85\u0db0\u0dca\u200d\u0dba\u0dcf\u0db4\u0db1\u0dba\u0dda \u0d85\u0db1\u0dd2\u0dc0\u0dcf\u0dbb\u0dca\u0dba\u0dba \u0d85\u0d82\u0d9c\u0dba\u0d9a\u0dca \u0d9a\u0ddc\u0da7 \u0d87\u0dad. \u0d91\u0dc3\u0dda\u0db8 \u0dc0\u0dd2\u0db7\u0dcf\u0d9c \u0d9a\u0dca\u200d\u0dbb\u0db8\u0dba \u0db4\u0daf\u0db1\u0db8\u0dca \u0d9a\u0dbb\u0d9c\u0dad\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc0\u0dd9\u0db1\u0dd4\u0dc0\u0da7 \u0db1\u0dd2\u0dbb\u0dca\u0db8\u0dcf\u0dab\u0dc1\u0dd3\u0dbd\u0dd3\u0dad\u0dca\u0dc0\u0dba\u0da7 \u0db8\u0dd4\u0dbd\u0dca\u0dad\u0dd0\u0db1 \u0daf\u0dd9\u0db1 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u200d\u0dbb\u0db8\u0dba\u0d9a\u0dca \u0dc3\u0dd0\u0dbd\u0dc3\u0dd4\u0db8\u0dca\u0d9a\u0ddc\u0da7 \u0d87\u0dad.\n\u0da2\u0db4\u0dcf\u0db1 \u0dc3\u0dc4 \u0daf\u0d9a\u0dd4\u0dab\u0dd4 \u0d9a\u0ddc\u0dbb\u0dd2\u0dba\u0dcf\u0db1\u0dd4 \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dc0\u0dbd\u0dd2\u0db1\u0dca \u0d85\u0db4 \u0dbb\u0da7\u0dda \u0d85\u0db0\u0dca\u200d\u0dba\u0dcf\u0db4\u0db1\u0dba \u0db1\u0d82\u0dc0\u0dcf\u0dbd\u0dd3\u0db8 \u0dc3\u0db3\u0dc4\u0dcf \u0d9c\u0dad \u0dc4\u0dd0\u0d9a\u0dd2 \u0d86\u0daf\u0dbb\u0dca\u0dc1 \u0db6\u0ddc\u0dc4\u0ddd\u0dba. \u0d85\u0db4\u0d9c\u0dda \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0dca\u200d\u0dbb\u0db8\u0dba \u0d9a\u0da9\u0dd2\u0db1\u0db8\u0dd2\u0db1\u0dca \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8 \u0dbb\u0da7\u0dda \u0d85\u0db1\u0dcf\u0d9c\u0dad \u0dc3\u0d82\u0dc0\u0dbb\u0dca\u0db0\u0db1\u0dba \u0dc3\u0db3\u0dc4\u0dcf \u0d85\u0db1\u0dd2\u0dc0\u0dcf\u0dbb\u0dca\u0dba \u0d9a\u0ddc\u0db1\u0dca\u0daf\u0dda\u0dc3\u0dd2\u0dba\u0d9a\u0dca \u0dc0\u0dda. \u0db8\u0dda \u0dc3\u0db3\u0dc4\u0dcf \u0dbb\u0da7\u0dda \u0db4\u0dcf\u0dc3\u0dbd\u0dca \u0dc3\u0dc4 \u0dc3\u0dbb\u0dc3\u0dc0\u0dd2 \u0d85\u0db0\u0dca\u200d\u0dba\u0dcf\u0db4\u0db1\u0dba\u0dad\u0dca, \u0dad\u0dcf\u0d9a\u0dca\u0dc2\u0dab \u0d85\u0db0\u0dca\u200d\u0dba\u0dcf\u0db4\u0db1\u0dba\u0dad\u0dca \u0d92\u0d9a \u0dbb\u0dda\u0d9b\u0dd3\u0dba\u0dc0 \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dd2\u0dbb\u0dd3\u0db8 \u0dc0\u0dd0\u0daf\u0d9c\u0dad\u0dca \u0dc0\u0dda. \u0d91\u0dc3\u0dda\u0db8 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db7\u0dcf\u0dc2\u0dcf \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc4\u0dd0\u0d9a\u0dd2\u0dad\u0dcf\u0d9a\u0dca \u0db4\u0dd4\u0dc5\u0dd4\u0dbd\u0dca \u0d9a\u0dd2\u0dbb\u0dd3\u0db8 \u0daf \u0d85\u0dad\u0dca\u200d\u0dba\u0dcf\u0dc0\u0dc1\u0dca\u200d\u0dba \u0dc0\u0dda. \u0d9a\u0da9\u0dd2\u0db1\u0db8\u0dd2\u0db1\u0dca \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba \u0db1\u0dd6\u0dad\u0db1\u0dba\u0da7 \u0d9c\u0dd0\u0dc5\u0db4\u0dd9\u0db1 \u0dbd\u0dd9\u0dc3 \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dd2\u0dbb\u0dd3\u0db8 \u0dba\u0db1\u0dd4 \u0dbb\u0da7\u0dda \u0d85\u0db1\u0dcf\u0d9c\u0dad\u0dba \u0dc3\u0db3\u0dc4\u0dcf \u0dc1\u0d9a\u0dca\u0dad\u0dd2\u0db8\u0dad\u0dca \u0d85\u0dad\u0dca\u0dad\u0dd2\u0dc0\u0dcf\u0dbb\u0db8\u0d9a\u0dca \u0daf\u0dd0\u0db8\u0dd3\u0db8 \u0db4\u0db8\u0dab\u0d9a\u0dca \u0db1\u0ddc\u0dc0 \u0dc3\u0daf\u0dcf\u0da0\u0dcf\u0dbb\u0dcf\u0dad\u0dca\u0db8\u0d9a, \u0db1\u0dd2\u0dbb\u0dca\u0db8\u0dcf\u0dab\u0dcf\u0dad\u0dca\u0db8\u0d9a \u0db1\u0dc0 \u0db4\u0dbb\u0db8\u0dca\u0db4\u0dbb\u0dcf\u0dc0\u0d9a\u0dca \u0db6\u0dd2\u0dc4\u0dd2\u0d9a\u0dd2\u0dbb\u0dd3\u0db8\u0d9a\u0dca \u0daf \u0dc0\u0dda. \u0d91\u0dc3\u0dda\u0db8 \u0d91\u0dba \u0da2\u0dcf\u0dad\u0dd2\u0d9a \u0dc3\u0d82\u0dc4\u0dd2\u0db3\u0dd2\u0dba\u0dcf\u0dc0 \u0dc3\u0db3\u0dc4\u0dcf \u0daf \u0d85\u0db1\u0dd2\u0dc0\u0dcf\u0dbb\u0dca\u0dba \u0d9a\u0ddc\u0db1\u0dca\u0daf\u0dda\u0dc3\u0dd2\u0dba\u0d9a\u0dd2. \u0db4\u0dca\u0dbd\u0dda\u0da7\u0ddd \u0d9a\u0dd2\u0dba\u0dcf \u0d87\u0dad\u0dd2 \u0db4\u0dbb\u0dd2\u0daf\u0dd2 \u0d85\u0db0\u0dca\u200d\u0dba\u0dcf\u0db4\u0db1\u0dba\u0dda \u0d85\u0dbb\u0db8\u0dd4\u0dab \u0dc0\u0dd2\u0dba \u0dba\u0dd4\u0dad\u0dca\u0dad\u0dda \u0dba\u0db8\u0dca \u0db4\u0dd4\u0daf\u0dca\u0d9c\u0dbd\u0dba\u0d9a\u0dd4\u0d9c\u0dda \u0dc1\u0dbb\u0dd3\u0dbb\u0dba \u0db8\u0dd9\u0db1\u0dca\u0db8 \u0d86\u0dad\u0dca\u0db8\u0dba \u0dc3\u0db8\u0dca\u0db4\u0dd6\u0dbb\u0dca\u0dab \u0db4\u0dbb\u0dd2\u0db4\u0dd6\u0dbb\u0dca\u0dab\u0dad\u0dcf\u0dc0\u0dba \u0dc5\u0d9f\u0dcf\u0d9a\u0dbb \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0d8b\u0db4\u0d9a\u0dcf\u0dbb \u0dc0\u0dd3\u0db8\u0dba\u0dd2.\n\u00a0\n\u0db1\u0dd3\u0dad\u0dd2\u0da5 \u0dba\u0dc3\u0dc3\u0dca \u0daf \u0dc3\u0dd2\u0dbd\u0dca\u0dc0\u0dcf[email\u00a0protected]\n\u0db1\u0dd2\u0daf\u0dc4\u0dc3\u0dca \u0d85\u0daf\u0dc4\u0dc3\u0dca"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0da5\u0dcf\u0db1\u0dcf\u0dbb\u0dca\u0dae \u0db4\u0dca\u200d\u0dbb\u0daf\u0dd3\u0db4\u0dba \u0dbd\u0dda\u0d9b\u0d9a \u0dc3\u0d82\u0dc3\u0daf\u0dba \u0db4\u0dd0\u0dc0\u0dd0\u0dad\u0dca\u0dc0\u0dd6 \u0db4\u0ddc\u0dad\u0dca \u0db8\u0d82\u0d9c\u0dbd\u0dca\u200d\u0dba\u0dba\u0da7 \u0dc3\u0db8\u0d9c\u0dcf\u0db8\u0dd3\u0dc0 \u0db4\u0ddc\u0dad\u0dca \u0db4\u0dad\u0dca \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd6 \u0dbd\u0dda\u0d9b\u0d9a \u0dbd\u0dda\u0d9b\u0dd2\u0d9a\u0dcf\u0dc0\u0db1\u0dca\u0da7 \u0dbb\u0dd4\u0db4\u0dd2\u0dba\u0dbd\u0dca \u0dad\u0dd4\u0db1\u0dca\u0dbd\u0d9a\u0dca\u0dc2 \u0dc4\u0dd0\u0dad\u0dca\u0dad\u0dd1\u0daf\u0dcf\u0dc4\u0d9a \u0db8\u0dd4\u0daf\u0dbd\u0d9a\u0dca \u0dbd\u0db6\u0dcf \u0daf\u0dd3\u0db8\u0da7 \u0d9a\u0da7\u0dba\u0dd4\u0dad\u0dd4 \u0dba\u0ddc\u0daf\u0dcf \u0dad\u0dd2\u0db6\u0dd2\u0dab\u0dd2. \u0d92 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dda \u0da5\u0dcf\u0db1\u0dcf\u0dbb\u0dca\u0dae \u0db4\u0dca\u200d\u0dbb\u0daf\u0dd3\u0db4\u0dba \u0db4\u0dd4\u0dc0\u0dad\u0dca\u0db4\u0dad\u0dda \u0d9a\u0dbb\u0dca\u0dad\u0dd8 \u0d86\u0da0\u0dcf\u0dbb\u0dca\u0dba \u0d9a\u0dd0\u0db8\u0dd2\u0dbd\u0dc3\u0dca \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4 \u0db4\u0dd2\u0dba\u0dad\u0dd4\u0db8\u0dcf\u0dba.\n\u0db8\u0dda \u0d8b\u0db4\u0dc4\u0dcf\u0dbb \u0db4\u0dd2\u0daf\u0dd3\u0db8\u0dda \u0d8b\u0dad\u0dca\u0dc3\u0dc0\u0dba \u0dc0\u0dd2\u0dc1\u0dca\u200d\u0dbb\u0dcf\u0db8\u0dd2\u0d9a \u0dbb\u0daf\u0d9c\u0dd4\u0dbb\u0dd4 \u0d94\u0dc3\u0dca\u0dc0\u0dbd\u0dca\u0da9\u0dca \u0d9c\u0ddd\u0db8\u0dd2\u0dc3\u0dca \u0dc4\u0dd2\u0db8\u0dd2\u0db4\u0dcf\u0dab\u0db1\u0dca\u0d9c\u0dda \u0db4\u0dca\u200d\u0dbb\u0db0\u0dcf\u0db1\u0dad\u0dca\u0dc0\u0dba\u0dd9\u0db1\u0dca \u0d9a\u0ddc\u0dc5\u0db9 \u0db4\u0dca\u200d\u0dbb\u0daf\u0dd3\u0db4 \u0d9a\u0dcf\u0dbb\u0dca\u0dba\u0dcf\u0dbd\u0dba\u0dda\u0daf\u0dd3 \u0db4\u0dd0\u0dc0\u0dd0\u0dad\u0dca\u0dc0\u0dd2\u0dab\u0dd2. \u0db4\u0dca\u200d\u0dbb\u0daf\u0dd3\u0db4 \u0dc3\u0dc4\u0dcf\u0dba \u0dc3\u0d82\u0dc3\u0dca\u0d9a\u0dcf\u0dbb\u0d9a \u0dc1\u0dd2\u0dbb\u0dcf\u0db1\u0dca \u0db8\u0ddb\u0dad\u0dca\u200d\u0dbb\u0dd3 \u0db8\u0dc4\u0dad\u0dcf \u0db4\u0dca\u200d\u0dbb\u0db8\u0dd4\u0d9b \u0dbd\u0dda\u0d9b\u0d9a \u0dc3\u0d82\u0dc3\u0daf\u0dba \u0db8\u0dda \u0d8b\u0dad\u0dca\u0dc3\u0dc0\u0dba \u0dc3\u0d82\u0dc0\u0dd2\u0db0\u0dcf\u0db1\u0dba \u0d9a\u0dbb \u0dad\u0dd2\u0db6\u0dd2\u0dab\u0dd2.\n\u0db4\u0db8\u0dd4\u0dab\u0dd4\u0d9c\u0db8 \u0dc3\u0db8\u0dd6\u0dc4 - \u0da9\u0dd3. \u0d91\u0db1\u0dca. \u0db6\u0dd3. \u0d9a\u0dd2\u0dbb\u0dd2\u0dc4\u0dd9\u0da7\u0dca\u0da7\u0dd2\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0d9a\u0dc5\u0dd4\u0dad\u0dbb \u0dc3\u0dd2\u0da7 \u0dc0\u0dd9\u0dbd\u0dca\u0dbd\u0dad \u0dc4\u0dbb\u0dc4\u0dcf \u0db1\u0dd1\u0db6\u0da9 \u0daf\u0d9a\u0dca\u0dc0\u0dcf \u0dc0\u0db1 \u0db8\u0dcf\u0dbb\u0dca\u0d9c\u0dba\u0dda \u0db6\u0ddc\u0dc4\u0ddd \u0dc3\u0dca\u0dae\u0dcf\u0db1 \u0d85\u0db1\u0dad\u0dd4\u0dbb\u0dd4\u0daf\u0dcf\u0dba\u0d9a \u0db6\u0dc0\u0dd2\u0db1\u0dca \u0dba\u0dd4\u0d9a\u0dca\u0dad \u0db6\u0dc0 \u0d92 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc3\u0ddc\u0dba\u0dcf \u0db6\u0dd0\u0dbd\u0dd3\u0db8\u0dda\u0daf\u0dd3 \u0db4\u0dd0\u0dc4\u0dd0\u0daf\u0dd2\u0dbd\u0dd2 \u0dc0\u0dd2\u0dba.\n\u0db8\u0dd9\u0db8 \u0db8\u0dcf\u0dbb\u0dca\u0d9c\u0dba\u0dda \u0dc1\u0dca\u200d\u0dbb\u0dd3\u0dbd\u0d82\u0d9c\u0db8 \u0dc4\u0dcf \u0db4\u0dde\u0daf\u0dca\u0d9c\u0dbd\u0dd2\u0d9a \u0db6\u0dc3\u0dca\u0dbb\u0dae \u0db8\u0dd9\u0db1\u0dca\u0db8 \u0d9a\u0dc5\u0dd4\u0d9c\u0dbd\u0dca\u0d9c\u0dd9\u0db1 \u0dba\u0db1 \u0da7\u0dd2\u0db4\u0dbb\u0dca\u0dbb\u0dae\u0daf \u0d9c\u0db8\u0db1\u0dca \u0d9a\u0dbb\u0dad\u0dd2.\n\u0dbb\u0db6\u0dbb\u0dca, \u0dad\u0dda \u0dc4\u0dcf \u0d9a\u0da7\u0dd4\u0db4\u0ddc\u0dbd\u0dca \u0dc0\u0d9c\u0dcf\u0dc0\u0db1\u0dca \u0d86\u0dc1\u0dca\u200d\u0dbb\u0dd2\u0dad \u0db8\u0dd9\u0db8 \u0db8\u0dcf\u0dbb\u0dca\u0d9c\u0dba\u0dda \u0d92 \u0dc4\u0dcf \u0dc3\u0db8\u0dca\u0db6\u0db1\u0dca\u0db0 \u0dbd\u0ddc\u0dbb\u0dd2 \u0dc4\u0dcf \u0dc0\u0dd9\u0db1\u0dad\u0dca \u0dc0\u0dcf\u0dc4\u0db1\u0daf \u0d9c\u0db8\u0db1\u0dca \u0d9a\u0dbb\u0dba\u0dd2.\n\u0db6\u0dc3\u0dca, \u0dbd\u0ddc\u0dbb\u0dd2, \u0da7\u0dd2\u0db4\u0dbb\u0dca\u0dbb\u0dae \u0dc0\u0dd0\u0db1\u0dd2 \u0dc0\u0dd2\u0dc1\u0dcf\u0dbd \u0dc0\u0dcf\u0dc4\u0db1 \u0daf\u0dd9\u0d9a\u0d9a\u0dca \u0d91\u0d9a\u0dc0\u0dbb \u0db8\u0dcf\u0dbb\u0dd4\u0dc0\u0dd2\u0dba \u0db1\u0ddc\u0dc4\u0dd0\u0d9a\u0dd2 \u0dc0\u0dd3 \u0d87\u0dad\u0dca\u0dad\u0dda \u0db8\u0dcf\u0dbb\u0dca\u0d9c\u0dba \u0d89\u0dad\u0dcf\u0db8 \u0db4\u0da7\u0dd4\u0db6\u0dc0\u0dd2\u0db1\u0dca \u0dba\u0dd4\u0d9a\u0dca\u0dad \u0dc0\u0dd3\u0db8 \u0db1\u0dd2\u0dc3\u0dcf\u0dba. \u0dc0\u0d82\u0d9c\u0dd4 \u0dc4\u0dcf \u0db6\u0dd1\u0dc0\u0dd4\u0db8\u0dca \u0dc3\u0dc4\u0dd2\u0dad \u0db8\u0dd9\u0db8 \u0db8\u0dcf\u0dbb\u0dca\u0d9c\u0dba\u0dda \u0db4\u0dc0\u0dad\u0dd2\u0db1 \u0db4\u0da7\u0dd4\u0db6\u0dc0 \u0db1\u0dd2\u0dc3\u0dcf\u0db8 \u0da7\u0dd2\u0db4\u0dbb\u0dca\u0dbb\u0dae \u0db4\u0dc4\u0dc5\u0da7 \u0db4\u0dd9\u0dbb\u0dc5\u0dd3\u0db8 \u0dc4\u0dcf \u0dc0\u0dcf\u0dc4\u0db1 \u0d91\u0d9a\u0dd2\u0db1\u0dd9\u0d9a \u0d9c\u0dd0\u0da7\u0dd3\u0db8 \u0dc0\u0dd0\u0db1\u0dd2 \u0d85\u0db1\u0dad\u0dd4\u0dbb\u0dd4 \u0d9a\u0dd3\u0db4\u0dba\u0d9a\u0dca\u0daf \u0dc3\u0dd2\u0daf\u0dd4\u0dc0 \u0dad\u0dd2\u0db6\u0dda.\n\u0db8\u0dcf\u0dbb\u0dca\u0d9c\u0dba\u0dda \u0db4\u0da7\u0dd4 \u0db6\u0dc0\u0da7 \u0d85\u0db8\u0dad\u0dbb\u0dc0 \u0db6\u0ddc\u0dc4\u0ddd \u0dc3\u0dca\u0dae\u0dcf\u0db1 \u0dc0\u0dc5\u0dc0\u0dbd\u0dca \u0dc3\u0dc4\u0dd2\u0dad \u0db6\u0dc0\u0dd2\u0db1\u0dca \u0dba\u0dd4\u0d9a\u0dca\u0dad \u0dc0\u0db1 \u0d85\u0dad\u0dbb \u0d91\u0d9a\u0dca \u0dc3\u0dca\u0dae\u0dcf\u0db1\u0dba\u0d9a \u0db8\u0dcf\u0dbb\u0dca\u0d9c\u0dba \u0db8\u0db0\u0dca\u200d\u0dba\u0dba\u0dda \u0db4\u0dd9\u0dbb \u0db4\u0dcf\u0dbd\u0db8\u0d9a\u0dca \u0dad\u0dd2\u0db6\u0dd6 \u0dc3\u0dca\u0dae\u0dcf\u0db1\u0dba\u0d9a \u0db6\u0ddd\u0d9a\u0dca\u0d9a\u0dd4\u0dc0\u0d9a\u0dca \u0dc0\u0dbd\u0dca\u0db6\u0dd2\u0dc4\u0dd2\u0dc0\u0dd3 \u0dc0\u0dd0\u0dc3\u0dd3 \u0d9c\u0ddc\u0dc3\u0dca \u0dad\u0dd2\u0db6\u0dda.\n\u0db8\u0dd9\u0db8 \u0dc3\u0dca\u0dae\u0dcf\u0db1\u0dba\u0dd9\u0db1\u0dca \u0dc0\u0dcf\u0dc4\u0db1 \u0d9c\u0db8\u0db1\u0dca \u0d9a\u0dd2\u0dbb\u0dd3\u0db8\u0dda\u0daf\u0dd3 \u0d89\u0dad\u0dcf\u0db8 \u0d85\u0db1\u0dad\u0dd4\u0dbb\u0dd4\u0daf\u0dcf\u0dba\u0d9a \u0db6\u0dc0\u0da7\u0daf \u0db4\u0dad\u0dca\u0dc0 \u0d87\u0dad.\n\u0d9a\u0dc5\u0dd4\u0dad\u0dbb \u0dc3\u0dd2\u0da7 \u0dc0\u0dd9\u0dbd\u0dca\u0dbd\u0dad \u0dc4\u0dbb\u0dc4\u0dcf \u0db1\u0dd1\u0db6\u0da9 \u0daf\u0d9a\u0dca\u0dc0\u0dcf \u0dc0\u0db1 \u0db8\u0dd9\u0db8 \u0db8\u0dcf\u0dbb\u0dca\u0d9c\u0dba\u0dda \u0dc0\u0dbb\u0dca\u0dad\u0db8\u0dcf\u0db1 \u0dad\u0dad\u0dca\u0dad\u0dca\u0dc0\u0dba \u0db4\u0dd2\u0dc5\u0dd2\u0db6\u0db3\u0dc0 \u0dc0\u0d9c\u0d9a\u0dd2\u0dc0\u0dba\u0dd4\u0dad\u0dca\u0dad\u0db1\u0dca\u0d9c\u0dda \u0d89\u0d9a\u0dca\u0db8\u0db1\u0dca \u0d85\u0dc0\u0db0\u0dcf\u0db1\u0dba \u0dba\u0ddc\u0db8\u0dd4 \u0dc0\u0dd3\u0db8 \u0d85\u0dad\u0dca\u200d\u0dba\u0dc0\u0dc1\u0dca\u200d\u0dba \u0d9a\u0dbb\u0dd4\u0dab\u0d9a\u0dca\u0dc0\u0dda.\n\u0db1\u0dcf\u0d9c\u0ddc\u0da9 \u0dc0\u0dd2\u0dc1\u0dda\u0dc2 \u0d91\u0db1\u0dca. \u0dc0\u0dd2\u0da2\u0dda\u0dbb\u0dad\u0dca\u0db1 \u0dc3\u0dc4 \u0db8\u0dad\u0dd4\u0d9c\u0db8 \u0db8\u0db0\u0dca\u200d\u0dba\u0db8 \u0db1\u0dd2\u0db8\u0dbd\u0dca \u0dc0\u0dd3\u0dbb\u0dc3\u0dda\u0db1 \u0da1\u0dcf\u0dba\u0dcf\u0dbb\u0dd6\u0db4\u0dba - \u0db1\u0dcf\u0d9c\u0ddc\u0da9 \u0dc0\u0dd2\u0dc1\u0dda\u0dc2\n\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0dc4\u0ddd\u0db8\u0dcf\u0d9c\u0db8 \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0d85\u0db0\u0dd2\u0d9a\u0dbb\u0dab\u0dba \u0dc0\u0dd2\u0dc3\u0dd2\u0db1\u0dca \u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca \u0db8\u0dcf\u0dc3 \u0dc4\u0dba\u0d9a \u0d9a\u0dcf\u0dbd\u0dba\u0d9a\u0da7 \u0dc3\u0dd2\u0dbb \u0d9c\u0dd9\u0daf\u0dbb\u0da7 \u0dba\u0dd0\u0dc0\u0dd3\u0db8 \u0db8\u0dd9\u0dbb\u0da7 \u0dc3\u0db8\u0dcf\u0da2\u0dba \u0dad\u0dd4\u0dc5 \u0db6\u0dd9\u0dc4\u0dd9\u0dc0\u0dd2\u0db1\u0dca\u0db8 \u0d9a\u0dae\u0dcf\u0db6\u0dc4\u0da7 \u0dbd\u0d9a\u0dca \u0dc0\u0dd3 \u0d87\u0dad\u0dd2 \u0db8\u0dcf\u0dad\u0dd8\u0d9a\u0dcf\u0dc0\u0d9a\u0dca \u0db6\u0dc0\u0da7 \u0db8\u0dda \u0dc0\u0db1\u0dc0\u0dd2\u0da7 \u0db4\u0dad\u0dca\u0dc0 \u0d87\u0dad. \u0d9a\u0dae\u0dd2\u0d9a\u0dcf\u0dc0\u0dad\u0da7 \u0dc3\u0db8\u0dca\u0db6\u0db1\u0dca\u0db0 \u0dc0\u0dd3 \u0dc3\u0dd2\u0da7\u0dd2\u0db1 \u0d91\u0d9a\u0dca \u0db4\u0dcf\u0dbb\u0dca\u0dc1\u0dca\u0dc0\u0dba\u0d9a\u0dca \u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca\u0da7 \u0daf\u0dac\u0dd4\u0dc0\u0db8\u0dca \u0db4\u0dd0\u0db8\u0dd2\u0dab\u0dc0\u0dd3\u0db8 \u0daf\u0d9a\u0dd2\u0db1\u0dca\u0db1\u0dda \u0dc0\u0dbb\u0daf\u0d9a\u0dca \u0dbd\u0dd9\u0dc3\u0da7\u0dba. \u0dc4\u0dda\u0dad\u0dd4\u0dc0 \u0dbd\u0dd9\u0dc3 \u0db8\u0dda \u0d85\u0dba \u0daf\u0d9a\u0dca\u0dc0\u0db1\u0dca\u0db1\u0dda \u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca \u0db4\u0dd9\u0db1\u0dd3 \u0dc3\u0dd2\u0da7\u0dba\u0dda \u0dc3\u0dc4 \u0dc4\u0dac\u0db1\u0dd0\u0d9c\u0dd4\u0dc0\u0dda \u0dbb\u0dab\u0dc0\u0dd2\u0dbb\u0dd4\u0dc0\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0db6\u0dc0\u0dad\u0dca \u0d91\u0db6\u0dd0\u0dc0\u0dd2\u0db1\u0dca \u0d91\u0db8 \u0d9a\u0dca\u200d\u0dbb\u0dd2\u0dba\u0dcf\u0dc0 \u0d85\u0dc3\u0dcf\u0db0\u0dcf\u0dbb\u0dab \u0dc3\u0dc4 \u0dc0\u0dd0\u0dbb\u0daf\u0dd2 \u0dc3\u0dc4\u0d9c\u0dad \u0d91\u0d9a\u0d9a\u0dca \u0db1\u0ddc\u0dc0\u0db1 \u0db6\u0dc0\u0dad\u0dca\u0dba.\n\u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0db4\u0dd9\u0db1\u0dd3 \u0dc3\u0dd2\u0da7\u0dd2\u0db1 \u0dad\u0dc0\u0dad\u0dca \u0d9a\u0ddc\u0da7\u0dc3\u0d9a\u0dca \u0d9a\u0dd2\u0dba\u0dcf \u0dc3\u0dd2\u0da7\u0dd2\u0db1\u0dca\u0db1\u0dda \u0d91\u0dc3\u0dda \u0daf\u0dac\u0dd4\u0dc0\u0db8\u0dca \u0d9a\u0dd2\u0dbb\u0dd3\u0db8 \u0db6\u0dd4\u0daf\u0dca\u0db0 \u0db4\u0dd4\u0dad\u0dca\u200d\u0dbb\u0dba\u0dd9\u0d9a\u0dd4\u0da7 \u0d9a\u0dbb\u0db1 \u0dbd\u0daf \u0db6\u0dbb\u0db4\u0dad\u0dc5 \u0db1\u0dd2\u0d9c\u0dca\u200d\u0dbb\u0dc4 \u0d9a\u0dd2\u0dbb\u0dd3\u0db8\u0d9a\u0dca \u0dc4\u0dcf \u0d85\u0db4\u0dc4\u0dcf\u0dc3 \u0d9a\u0dd2\u0dbb\u0dd3\u0db8\u0d9a\u0dca \u0dc0\u0db1 \u0db6\u0dc0\u0dba. \u0dc0\u0dd9\u0db1\u0dad\u0dca \u0d86\u0d9a\u0dcf\u0dbb\u0dba\u0d9a\u0da7 \u0d9a\u0dd2\u0dba\u0db1\u0dc0\u0dcf \u0db1\u0db8\u0dca \u0da0\u0dd3\u0dc0\u0dbb\u0dba\u0da7 \u0d9a\u0dbb\u0db1 \u0dbd\u0daf \u0db6\u0dbb\u0db4\u0dad\u0dbd \u0d85\u0db4\u0dc4\u0dcf\u0dc3\u0dba\u0d9a\u0dca \u0dc0\u0db1 \u0db6\u0dc0\u0dba. \u0dad\u0dc0\u0dad\u0dca \u0dc3\u0db8\u0dc4\u0dbb\u0dd4 \u0d9a\u0dd2\u0dba\u0db1\u0dca\u0db1\u0dda \u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca \u0d91\u0daf\u0dcf \u0db1\u0dd0\u200d\u0d9f\u0dd3 \u0dc3\u0dd2\u0da7\u0dba\u0dda \u0d9a\u0ddc\u0da7\u0dd2 \u0dc3\u0d82\u0dc0\u0dd2\u0db0\u0dcf\u0db1\u0dba\u0da7 \u0d94\u0dad\u0dca\u0dad\u0dd4 \u0dc3\u0db4\u0dba\u0db8\u0dd2\u0db1\u0dca \u0dbb\u0da7 \u0dc3\u0dc4 \u0da2\u0dcf\u0dad\u0dd2\u0dba \u0db4\u0dcf\u0dc0\u0dcf\u0daf\u0dd4\u0db1\u0dca \u0d9a\u0ddc\u0da7\u0dd2 \u0d94\u0dad\u0dca\u0dad\u0dd4-\u0d9a\u0dbb\u0dd4\u0dc0\u0d9a\u0dd4\u0d9c\u0dda \u0db6\u0dd2\u0dbb\u0dd2\u0db3\u0da7 \u0d91\u0dbb\u0dd9\u0dc4\u0dd2\u0dc0 \u0db6\u0dc0\u0dad\u0dca \u0d91\u0db6\u0dd0\u0dc0\u0dd2\u0db1\u0dca \u0d91\u0dc3\u0dda \u0dc4\u0dd0\u0dc3\u0dd2\u0dbb\u0dd3\u0db8 \u0d85\u0db4\u0dbb\u0dcf\u0db0\u0dba\u0d9a\u0dca \u0dbd\u0dd9\u0dc3 \u0dc3\u0dbd\u0d9a\u0db8\u0dd2\u0db1\u0dca \u0daf\u0dac\u0dd4\u0dc0\u0db8\u0dca \u0db4\u0dd0\u0db8\u0dd2\u0dab\u0dc0\u0dd3\u0db8 \u0d85\u0dc3\u0dcf\u0db0\u0dcf\u0dbb\u0dab \u0dc3\u0dc4 \u0d85\u0dba\u0dd4\u0d9a\u0dca\u0dad\u0dd2 \u0dc3\u0dc4\u0d9c\u0dad \u0db6\u0dc0\u0dad\u0dca\u0dba. \u0db8\u0dda \u0dc3\u0dd2\u0dba\u0dbd\u0dca\u0dbd\u0da7\u0db8 \u0dc0\u0da9\u0dcf \u0d91\u0dc4\u0dcf\u0da7 \u0d9c\u0ddc\u0dc3\u0dca \u0dad\u0dc0\u0dad\u0dca \u0d9a\u0ddc\u0da7\u0dc3\u0d9a\u0dca \u0daf\u0d9a\u0dd2\u0db1\u0dca\u0db1\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca\u0da7 \u0daf\u0dac\u0dd4\u0dc0\u0db8\u0dca \u0db4\u0dd0\u0db8\u0dd2\u0dab\u0dc0\u0dd3\u0db8 \u0dc0\u0dbb\u0dca\u0dad\u0db8\u0dcf\u0db1 \u0dba\u0dc4\u0db4\u0dcf\u0dbd\u0db1 \u0d86\u0dab\u0dca\u0da9\u0dd4\u0dc0 \u0dc0\u0dd2\u0dc3\u0dd2\u0db1\u0dca \u0d85\u0db1\u0dd4\u0d9c\u0db8\u0db1\u0dba \u0d9a\u0dbb\u0db1 \u0dc3\u0dd2\u0d82\u0dc4\u0dbd \u0db6\u0dde\u0daf\u0dca\u0db0\u0dba\u0db1\u0dca \u0db8\u0dbb\u0dca\u0daf\u0db1\u0dba \u0d9a\u0dd2\u0dbb\u0dd3\u0db8\u0dda \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba\u0dda \u0dad\u0dc0\u0dad\u0dca \u0d91\u0d9a\u0dca \u0d9a\u0dd6\u0da8 \u0db4\u0dca\u200d\u0dbb\u0dcf\u0db4\u0dca\u0dad\u0dd2\u0d9a \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca \u0dbd\u0dd9\u0dc3\u0dba.\n\u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca\u0da7 \u0daf\u0dac\u0dd4\u0dc0\u0db8\u0dca \u0db4\u0dd0\u0db8\u0dd2\u0dab\u0dc0\u0dd3\u0db8 \u0d9c\u0dd0\u0db1 \u0dc0\u0dd2\u0dbb\u0dd4\u0daf\u0dca\u0db0 \u0db1\u0ddc\u0dc0\u0db1 \u0d9a\u0ddc\u0da7\u0dc3\u0dca \u0daf\u0dbb\u0db1 \u0db8\u0dad\u0dba \u0dc0\u0db1\u0dca\u0db1\u0dda \u0daf\u0dac\u0dd4\u0dc0\u0db8\u0dca \u0db4\u0dd0\u0db8\u0dd2\u0dab\u0dc0\u0dd3\u0db8 \u0d9a\u0dbb \u0dad\u0dd2\u0db6\u0dd9\u0db1\u0dca\u0db1\u0dda \u0db1\u0dd3\u0dad\u0dd2\u0dba\u0dd9\u0db1\u0dca \u0daf\u0da9\u0dd4\u0dc0\u0db8\u0dca \u0dbd\u0dd0\u0db6\u0dd2\u0dba \u0dc4\u0dd0\u0d9a\u0dd2 \u0dc0\u0dbb\u0daf\u0d9a\u0dca \u0d9a\u0dbb \u0d87\u0dad\u0dd2 \u0db1\u0dd2\u0dc3\u0dcf \u0db6\u0dc0\u0dad\u0dca \u0d91\u0db6\u0dd0\u0dc0\u0dd2\u0db1\u0dca \u0d91\u0dc3\u0dda \u0daf\u0da9\u0dd4\u0dc0\u0db8\u0dca \u0d9a\u0dd2\u0dbb\u0dd3\u0db8 \u0dba\u0dd4\u0d9a\u0dca\u0dad\u0dd2\u0dc3\u0dc4\u0d9c\u0dad \u0dc3\u0dc4 \u0dc3\u0dcf\u0db0\u0dcf\u0dbb\u0dab \u0daf\u0dd9\u0dba\u0d9a\u0dca \u0dc0\u0db1\u0dc0\u0dcf\u0d9a\u0dca \u0db8\u0dd9\u0db1\u0dca\u0db8 \u0db1\u0dd3\u0dad\u0dca\u200d\u0dba\u0dcf\u0db1\u0dd4\u0d9a\u0dd6\u0dbd\u0daf \u0dc0\u0db1 \u0db6\u0dc0\u0dba. \u0d91\u0db8\u0dd9\u0db1\u0dca\u0db8 \u0db8\u0dd9\u0db8 \u0d9a\u0ddc\u0da7\u0dc3\u0dca \u0d9a\u0dd2\u0dba\u0dcf \u0dc3\u0dd2\u0da7\u0dd2\u0db1 \u0d86\u0d9a\u0dcf\u0dbb\u0dba\u0da7 \u0db8\u0dd9\u0dba\u0dcf\u0d9a\u0dcf\u0dbb\u0dba\u0da7 \u0daf\u0da9\u0dd4\u0dc0\u0db8\u0dca \u0d9a\u0dd2\u0dbb\u0dd3\u0db8 \u0db8\u0d9c\u0dd2\u0db1\u0dca \u0db4\u0dd9\u0db1\u0dca\u0dc0\u0db1\u0dca\u0db1\u0dda \u0db1\u0dd3\u0dad\u0dd2\u0dba\u0dda \u0d86\u0db0\u0dd2\u0db4\u0dad\u0dd2\u0dad\u0dca\u0dc0\u0dba \u0dc3\u0dc4 \u0d85\u0db0\u0dd2\u0d9a\u0dbb\u0dab\u0dba\u0dda \u0dbb\u0da7 \u0dad\u0dd4\u0dc5 \u0dba\u0dc5\u0dd2 \u0dc3\u0dca\u0dae\u0dcf\u0db4\u0dd2\u0dad \u0dc0\u0dd3 \u0dad\u0dd2\u0db6\u0dd9\u0db1 \u0db6\u0dc0 \u0dc3\u0dc4 \u0d91\u0dba \u0da2\u0db1\u0dad\u0dcf\u0dc0\u0d9c\u0dda \u0db4\u0dd0\u0dad\u0dca\u0dad\u0dd9\u0db1\u0dca \u0db6\u0dbd\u0db1 \u0dc0\u0dd2\u0da7 \u0d85\u0dad\u0dd2\u0dc1\u0dba\u0dd2\u0db1\u0dca\u0db8 \u0dc3\u0dcf\u0db0\u0db1\u0dd3\u0dba \u0dad\u0dad\u0dca\u0dad\u0dca\u0dc0\u0dba\u0d9a\u0dca \u0db4\u0dd9\u0db1\u0dca\u0db1\u0dd4\u0db8\u0dca \u0d9a\u0dbb\u0db1 \u0db6\u0dc0\u0dad\u0dca\u0dba. \u0db8\u0dd9\u0db8 \u0d9a\u0ddc\u0da7\u0dc3\u0dca \u0dad\u0dc0\u0daf\u0dd4\u0dbb\u0da7\u0dad\u0dca \u0db4\u0dd9\u0db1\u0dca\u0dc0\u0dcf \u0daf\u0dd9\u0db1 \u0d86\u0d9a\u0dcf\u0dbb\u0dba\u0da7 \u0db1\u0da9\u0dd4 \u0dad\u0dd3\u0db1\u0dca\u0daf\u0dd4\u0dc0 \u0db8\u0d9c\u0dd2\u0db1\u0dca \u0dc0\u0dd0\u0da9\u0dd2\u0daf\u0dd4\u0dbb\u0da7\u0dad\u0dca \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0dda \u0db8\u0dcf\u0db1\u0dc0 \u0d85\u0dba\u0dd2\u0dad\u0dd2\u0dc0\u0dcf\u0dc3\u0dd2\u0d9a\u0db8\u0dca \u0d86\u0dbb\u0d9a\u0dca\u200d\u0dc2\u0dcf \u0d9a\u0dd2\u0dbb\u0dd3\u0db8 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dba\u0dc4\u0db4\u0dcf\u0dbd\u0db1 \u0d86\u0dab\u0dca\u0da9\u0dd4\u0dc0 \u0d85\u0dba\u0dad\u0dca \u0d9a\u0dbb\u0d9c\u0dd9\u0db1 \u0dad\u0dd2\u0db6\u0dd9\u0db1 \u0db4\u0dca\u200d\u0dbb\u0d9c\u0dad\u0dd2\u0dba\u0dba\u0dd2. \u0db8\u0dd9\u0dba \u0dbb\u0da7\u0dda \u0da2\u0db1\u0dad\u0dcf\u0dc0 \u0d85\u0dba\u0dad\u0dca \u0d9a\u0dbb\u0d9c\u0dad\u0dca \u0d89\u0dad\u0dcf\u0db8 \u0dc0\u0dd0\u0daf\u0d9c\u0dad\u0dca \u0da2\u0dba\u0d9c\u0dca\u200d\u0dbb\u0dc4\u0dab\u0dba\u0d9a\u0dca \u0db6\u0dc0 \u0db8\u0dd9\u0db8 \u0d9a\u0ddc\u0da7\u0dc3\u0dca \u0dad\u0dc0\u0daf\u0dd4\u0dbb\u0da7\u0dad\u0dca \u0d9a\u0dd2\u0dba\u0dcf \u0dc3\u0dd2\u0da7\u0dd3.\n\u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca\u0da7 \u0daf\u0dd3 \u0dad\u0dd2\u0db6\u0dd9\u0db1 \u0db1\u0da9\u0dd4 \u0dad\u0dd3\u0db1\u0dca\u0daf\u0dd4\u0dc0 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d89\u0dc4\u0dad \u0dc3\u0db3\u0dc4\u0db1\u0dca \u0d85\u0daf\u0dc4\u0dc3\u0dca \u0daf\u0dd9\u0dc3 \u0db6\u0dbd\u0db1\u0dc0\u0dd2\u0da7 \u0db4\u0dd9\u0db1\u0dd3 \u0dba\u0db1\u0dca\u0db1\u0dda \u0d92\u0dc0\u0dcf \u0db8\u0dd4\u0dc5\u0dd4\u0db8\u0dab\u0dd2\u0db1\u0dca \u0d91\u0d9a\u0dd2\u0db1\u0dd9\u0d9a\u0da7 \u0db4\u0dca\u200d\u0dbb\u0dad\u0dd2\u0dc0\u0dd2\u0dbb\u0dd4\u0daf\u0dca\u0db0 \u0dc3\u0dca\u0dc0\u0db7\u0dcf\u0dc0\u0dba\u0d9a\u0dca \u0d9c\u0db1\u0dca\u0db1\u0dcf \u0db6\u0dc0 \u0dba. \u0d91\u0dc3\u0dda\u0db1\u0db8\u0dca \u0db8\u0dd9\u0db8 \u0db4\u0dcf\u0dbb\u0dca\u0dc1\u0dca\u0dc0 \u0daf\u0dd9\u0d9a\u0dd9\u0db1\u0dca \u0d9a\u0dc0\u0dd4\u0daf \u0dc4\u0dbb\u0dd2 \u0dba\u0db1 \u0db4\u0dca\u200d\u0dbb\u0dc1\u0dca\u0db1\u0dba \u0db8\u0dd9\u0dc4\u0dd2 \u0daf\u0dd3 \u0db8\u0dad\u0dd4 \u0dc0\u0dda. \u0db8\u0dda \u0db4\u0dd2\u0dc5\u0dd2\u0db6\u0db3\u0dc0 \u0d85\u0dc0\u0dc3\u0dcf\u0db1 \u0db1\u0dd2\u0d9c\u0db8\u0db1\u0dba\u0d9a\u0da7 \u0d92\u0db8\u0da7 \u0db1\u0db8\u0dca \u0db1\u0dd3\u0dad\u0dd2\u0dba \u0dc3\u0dc4 \u0db4\u0dd4\u0daf\u0dca\u0d9c\u0dbd\u0dba\u0dd2\u0db1\u0dca\u0d9c\u0dda \u0dc3\u0db8\u0dcf\u0da2 \u0dc4\u0dd0\u0dc3\u0dd2\u0dbb\u0dd3\u0db8 \u0d85\u0dad\u0dbb \u0dad\u0dd2\u0db6\u0dd9\u0db1\u0dca\u0db1\u0dcf\u0dc0\u0dd6 \u0dc3\u0db8\u0dca\u0db6\u0db1\u0dca\u0db0\u0dad\u0dcf\u0dc0\u0dba \u0d9a\u0dd9\u0dbb\u0dd9\u0dc4\u0dd2 \u0d85\u0dc0\u0db0\u0dcf\u0db1\u0dba \u0dba\u0ddc\u0db8\u0dd4\u0d9a\u0dc5 \u0dba\u0dd4\u0dad\u0dd4 \u0dba. \u0db1\u0dd3\u0dad\u0dd2 \u0dc3\u0dc5\u0d9a\u0db1\u0dca\u0db1\u0dda \u0db8\u0dd2\u0db1\u0dd2\u0dc3\u0dd4\u0db1\u0dca\u0d9c\u0dda \u0d8b\u0dc3\u0dc3\u0dca\u0db8 \u0dad\u0dcf\u0dbb\u0dca\u0d9a\u0dd2\u0d9a \u0db6\u0dd4\u0daf\u0dca\u0db0\u0dd2\u0dba\u0dda \u0d8b\u0dad\u0dca\u0dad\u0dbb\u0dd3\u0dad\u0dbb \u0db4\u0dca\u200d\u0dbb\u0dad\u0dd2\u0db5\u0dbd\u0dba \u0dbd\u0dd9\u0dc3\u0dba.\n\u0db8\u0dd2\u0db1\u0dd2\u0dc3\u0dcf\u0d9c\u0dda \u0dad\u0dcf\u0dbb\u0dca\u0d9a\u0dd2\u0d9a \u0db6\u0dd4\u0daf\u0dca\u0db0\u0dd2\u0dba \u0db8\u0d9c\u0dd2\u0db1\u0dca \u0db8\u0dd2\u0db1\u0dd2\u0dc3\u0dd4\u0db1\u0dca\u0d9c\u0dda \u0db7\u0dde\u0dad\u0dd2\u0d9a \u0dc3\u0db8\u0dcf\u0da2 \u0dc4\u0dd0\u0dc3\u0dd2\u0dbb\u0dd3\u0db8 \u0db4\u0dcf\u0dbd\u0db1\u0dba \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb \u0dad\u0dd2\u0db6\u0dd9\u0db1 \u0db8\u0dd9\u0dc0\u0dbd\u0db8\u0dca \u0daf\u0dd9\u0d9a\u0d9a\u0dca \u0dad\u0dd2\u0db6\u0dda. \u0db8\u0dd9\u0dba\u0dd2\u0db1\u0dca \u0d91\u0d9a\u0d9a\u0dca \u0dc0\u0db1\u0dca\u0db1\u0dda \u0db1\u0dd3\u0dad\u0dd2\u0dba\u0dba\u0dd2. \u0d85\u0db1\u0dd9\u0d9a \u0dad\u0dd4\u0dc0\u0d9a\u0dca\u0d9a\u0dd4\u0dc0\u0dba\u0dd2. \u0db1\u0dd3\u0dad\u0dd2\u0dba \u0db8\u0d9c\u0dd2\u0db1\u0dca \u0d9a\u0dbb\u0db1\u0dca\u0db1\u0dda \u0db8\u0dd2\u0db1\u0dd2\u0dc3\u0dd4\u0db1\u0dca \u0db7\u0dde\u0dad\u0dd2\u0d9a \u0da2\u0dd3\u0dc0\u0dd2\u0dad\u0dba\u0d9a\u0dca \u0d9c\u0dad \u0d9a\u0dd2\u0dbb\u0dd3\u0db8\u0dda \u0daf\u0dd3 \u0d9a\u0dc5 \u0dc4\u0dd0\u0d9a\u0dca\u0d9a\u0dda \u0d9a\u0dd4\u0db8\u0d9a\u0dca\u0daf \u0dc3\u0dc4 \u0d9a\u0dc5 \u0db1\u0ddc\u0dc4\u0dd0\u0d9a\u0dca\u0d9a\u0dda \u0d9a\u0dd4\u0db8\u0d9a\u0dca\u0daf \u0dba\u0db1\u0dca\u0db1 \u0db4\u0dd9\u0db1\u0dca\u0dc0\u0dcf \u0daf\u0dd3\u0db8\u0dba. \u0dad\u0dd4\u0dc0\u0d9a\u0dca\u0d9a\u0dd4\u0dc0\u0dd9\u0db1\u0dca \u0d9a\u0dbb\u0db1\u0dd4\u0dba\u0dda \u0db1\u0dd3\u0dad\u0dd2\u0dba\u0da7 \u0db4\u0dcf\u0dbd\u0db1\u0dba \u0d9a\u0dc5 \u0db1\u0ddc\u0dc4\u0dd0\u0d9a\u0dd2 \u0dc3\u0dc4 \u0db1\u0dd3\u0dad\u0dd2\u0dba\u0da7 \u0d85\u0dc0\u0db1\u0dad \u0db1\u0ddc\u0dc0\u0db1 \u0db4\u0dd4\u0daf\u0dca\u0d9c\u0dbd\u0dba\u0dd2\u0db1\u0dca \u0dc3\u0db8\u0dcf\u0da2\u0dba\u0dd9\u0db1\u0dca \u0dad\u0dd4\u0dbb\u0db1\u0dca \u0d9a\u0dbb \u0daf\u0dd0\u0db8\u0dd3\u0db8\u0dba. \u0db8\u0dd9\u0dba\u0dd2\u0db1\u0dca \u0db4\u0dd9\u0db1\u0dd3 \u0dba\u0db1\u0dca\u0db1\u0dda \u0dc0\u0dd2\u0db1\u0dba\u0d9c\u0dbb\u0dd4\u0d9a \u0dc3\u0dc4 \u0dc1\u0dd2\u0dc2\u0dca\u0da7\u0dcf\u0da0\u0dcf\u0dbb\u0dc0\u0dad\u0dca \u0db8\u0dcf\u0db1\u0dc0 \u0dc3\u0db8\u0dcf\u0da2\u0dba\u0d9a \u0dad\u0dd2\u0dbb\u0dc3\u0dcf\u0dbb \u0db4\u0dd0\u0dc0\u0dd0\u0dad\u0dca\u0db8 \u0dc3\u0db3\u0dc4\u0dcf \u0dc0\u0dd2\u0db0\u0dd2\u0db8\u0dad\u0dca \u0db1\u0dd3\u0dad\u0dd2 \u0db4\u0daf\u0dca\u0db0\u0dad\u0dd2\u0dba\u0d9a \u0db4\u0dd0\u0dc0\u0dd0\u0dad\u0dca\u0db8 \u0dc3\u0dc4 \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd2\u0dad\u0dca\u0dc0\u0dba \u0d85\u0dad\u0dca\u200d\u0dba\u0dc0\u0dc1\u0dca\u200d\u0dba \u0daf\u0dd9\u0dba\u0d9a\u0dca \u0dc0\u0db1 \u0db6\u0dc0\u0dba. \u0db1\u0dd3\u0dad\u0dd2\u0dba \u0dc4\u0dcf \u0dc3\u0db8\u0dca\u0db6\u0db1\u0dca\u0db0\u0dc0 \u0daf\u0dd0\u0d9a\u0dd2\u0dba \u0dc4\u0dd0\u0d9a\u0dd2 \u0dc0\u0dd2\u0dc1\u0dda\u0dc2 \u0dbd\u0d9a\u0dca\u200d\u0dc2\u0dab \u0d9a\u0dd2\u0dc4\u0dd2\u0db4\u0dba\u0d9a\u0dca \u0dad\u0dd2\u0db6\u0dda.\n\u0d91\u0dba\u0dd2\u0db1\u0dca \u0db4\u0dca\u200d\u0dbb\u0dae\u0db8 \u0d91\u0d9a \u0dc0\u0db1\u0dca\u0db1\u0dda \u0db1\u0dd3\u0dad\u0dd2\u0dba \u0dc3\u0dd2\u0dba\u0dbd\u0dd6 \u0daf\u0dd9\u0db1\u0dcf\u0da7\u0db8 \u0dc3\u0dbb\u0dca\u0dc0 \u0dc3\u0dcf\u0db0\u0dcf\u0dbb\u0dab \u0dc0\u0dd3\u0db8\u0dba. \u0d91\u0db1\u0db8\u0dca \u0dc3\u0dd2\u0dba\u0dbd\u0dd6 \u0daf\u0dd9\u0db1\u0dcf\u0da7\u0db8 \u0d91\u0d9a\u0dc3\u0dda \u0d85\u0daf\u0dcf\u0dc5 \u0dc0\u0dd3\u0db8\u0dba. \u0db8\u0dd9\u0dba\u0dd2\u0db1\u0dca \u0d85\u0dc0\u0db0\u0dcf\u0dbb\u0dab\u0dba \u0d9a\u0dbb\u0db1\u0dca\u0db1\u0dda \u0db1\u0dd3\u0dad\u0dd2\u0dba \u0d89\u0daf\u0dd2\u0dbb\u0dd2\u0dba\u0dda \u0dc3\u0dd2\u0dba\u0dbd\u0dd6 \u0daf\u0dd9\u0db1\u0dcf\u0db8 \u0d91\u0d9a \u0dc3\u0db8\u0dcf\u0db1 \u0dc0\u0db1 \u0db6\u0dc0\u0dad\u0dca \u0db1\u0dd3\u0dad\u0dd2\u0dba\u0dda \u0dc3\u0db8\u0dcf\u0db1 \u0d86\u0dbb\u0d9a\u0dca\u200d\u0dc2\u0dcf\u0dc0 \u0dc3\u0dd2\u0dba\u0dbd\u0dd6 \u0daf\u0dd9\u0db1\u0dcf\u0da7\u0db8 \u0d91\u0d9a \u0dc4\u0dcf \u0dc3\u0db8\u0dcf\u0db1\u0dc0 \u0dc4\u0dd2\u0db8\u0dd2\u0dc0\u0db1 \u0db6\u0dc0\u0dad\u0dca\u0dba. \u0db1\u0dd3\u0dad\u0dd2\u0dba \u0db4\u0dd4\u0daf\u0dca\u0d9c\u0dbd\u0dba\u0dd2\u0db1\u0dca\u0d9c\u0dda \u0dad\u0dbb\u0dcf\u0dad\u0dd2\u0dbb\u0db8 \u0dc4\u0ddd \u0d8b\u0dc3\u0dca\u0db4\u0dc4\u0dad\u0dca\u0d9a\u0db8\u0dca \u0d85\u0db1\u0dd4\u0dc0 \u0dc4\u0ddd \u0dba\u0db8\u0dca \u0d86\u0d9c\u0db8\u0d9a \u0db4\u0dd6\u0da2\u0d9a\u0dba\u0dd9\u0d9a\u0dca\u0daf \u0db1\u0dd0\u0daf\u0dca\u0daf \u0dba\u0db1 \u0dc3\u0dcf\u0db0\u0d9a \u0d85\u0db1\u0dd4\u0dc0 \u0dba\u0ddc\u0daf\u0db1 \u0d86\u0d9a\u0dcf\u0dbb\u0dba \u0dc0\u0dd9\u0db1\u0dc3\u0dca \u0db1\u0ddc\u0dc0\u0dda.\n\u00a0\u0db1\u0dd3\u0dad\u0dd2\u0dba \u0dc3\u0dd2\u0dba\u0dbd\u0dd6 \u0daf\u0dd9\u0db1\u0dcf\u0da7\u0db8 \u0d91\u0d9a \u0dc4\u0dcf \u0dc3\u0db8\u0dcf\u0db1 \u0dc0\u0db1\u0dc0\u0dcf\u0dba \u0dba\u0db1 \u0db8\u0dd6\u0dbd\u0db0\u0dbb\u0dca\u0db8\u0dba \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0d82\u0dc0\u0db1\u0dca\u0db1\u0dda \u0db8\u0dd9\u0db8 \u0db4\u0daf\u0db1\u0db8 \u0db8\u0dad\u0dba. \u0db1\u0dd3\u0dad\u0dd2\u0dba \u0dc4\u0dcf \u0dc3\u0db8\u0dca\u0db6\u0db1\u0dca\u0db0 \u0daf\u0dd9\u0dc0\u0db1 \u0dbd\u0d9a\u0dca\u200d\u0dc2\u0dab\u0dba \u0dc0\u0db1\u0dca\u0db1\u0dda \u0db1\u0dd3\u0dad\u0dd2 \u0d85\u0db1\u0dd2\u0dc0\u0dcf\u0dbb\u0dca\u0dba\u0dba\u0dd9\u0db1\u0dca\u0db8 \u0daf\u0da9\u0dd4\u0dc0\u0db8\u0dca \u0d9a\u0dd2\u0dbb\u0dd3\u0db8 \u0dc4\u0dcf \u0dc3\u0db8\u0d9f \u0db6\u0dd0\u0db3\u0dd3 \u0db4\u0dd0\u0dc0\u0dad\u0dd3\u0db8\u0dba. \u0db8\u0dd9\u0dba\u0dd2\u0db1\u0dca \u0d85\u0daf\u0dc4\u0dc3\u0dca \u0d9a\u0dbb\u0db1\u0dca\u0db1\u0dda \u0db1\u0dd3\u0dad\u0dd2 \u0d9a\u0da9\u0d9a\u0dd2\u0dbb\u0dd3\u0db8 \u0d85\u0db1\u0dd2\u0dc0\u0dcf\u0dbb\u0dca\u0dba\u0dba\u0dd9\u0db1\u0dca\u0db8 \u0daf\u0da9\u0dd4\u0dc0\u0db8\u0dca \u0dbd\u0dd0\u0db6\u0dd2\u0dba \u0dba\u0dd4\u0dad\u0dd4 \u0dc0\u0dbb\u0daf\u0d9a\u0dca \u0dc3\u0dda \u0dc3\u0dc5\u0d9a\u0db1 \u0db6\u0dc0\u0dba. \u0db8\u0dd9\u0dc3\u0dda \u0db4\u0db1\u0dc0\u0db1 \u0daf\u0da9\u0dd4\u0dc0\u0db8\u0dca \u0dc3\u0dbb\u0dbd \u0d85\u0dc0\u0dc0\u0dcf\u0daf \u0d9a\u0dd2\u0dbb\u0dd3\u0db8\u0dda \u0dc3\u0dd2\u0da7 \u0db8\u0dbb\u0dab \u0daf\u0da9\u0dd4\u0dc0\u0db8\u0dca \u0daf\u0d9a\u0dca\u0dc0\u0dcf \u0dc0\u0dd9\u0db1\u0dc3\u0dca \u0dc0\u0dd2\u0dba\u0dc4\u0dd0\u0d9a. \u0daf\u0da9\u0dd4\u0dc0\u0db8\u0dca \u0db4\u0dca\u200d\u0dbb\u0db8\u0dcf\u0dab\u0dba \u0d9a\u0dd4\u0db8\u0d9a\u0dca \u0dc0\u0dd6\u0dc0\u0daf \u0db1\u0dd3\u0dad\u0dd2 \u0d9a\u0da9\u0d9a\u0dbb\u0db1\u0dca\u0db1\u0dcf \u0d85\u0db1\u0dd2\u0dc0\u0dcf\u0dbb\u0dca\u0dba\u0dba\u0dd9\u0db1\u0dca\u0db8 \u0daf\u0dd0\u0db1 \u0dc3\u0dd2\u0da7\u0dd2\u0dba \u0dba\u0dd4\u0dad\u0dd4 \u0daf\u0dd9\u0dba \u0dc0\u0db1\u0dca\u0db1\u0dda \u0db1\u0dd3\u0dad\u0dd2 \u0d9a\u0da9\u0d9a\u0dc5 \u0dc0\u0dd2\u0da7 \u0daf\u0da9\u0dd4\u0dc0\u0db8\u0dca \u0d9a\u0dd2\u0dbb\u0dd3\u0db8\u0da7 \u0dba\u0da7\u0dad\u0dca \u0dc0\u0db1 \u0db6\u0dc0\u0dad\u0dca \u0d91\u0dba\u0dd2\u0db1\u0dca \u0db4\u0dd2\u0da7\u0db4\u0dd0\u0db1 \u0dba\u0dcf\u0db8\u0da7 \u0d9a\u0dd2\u0dc3\u0dd2\u0daf\u0dd4 \u0dc4\u0dd0\u0d9a\u0dd2\u0dba\u0dcf\u0dc0\u0d9a\u0dca \u0db1\u0ddc\u0db8\u0dd0\u0dad\u0dd2 \u0db6\u0dc0\u0dad\u0dca\u0dba.\n\u0db1\u0dd3\u0dad\u0dd2 \u0dc4\u0dcf \u0d86\u0dc1\u0dca\u200d\u0dbb\u0dd2\u0dad\u0dc0 \u0daf\u0dd0\u0d9a\u0dd2\u0dba \u0dc4\u0dd0\u0d9a\u0dd2 \u0dad\u0dd4\u0db1\u0dca\u0dc0\u0db1 \u0dbd\u0d9a\u0dca\u200d\u0dc2\u0dab\u0dba \u0dc0\u0db1\u0dca\u0db1\u0dda \u0db1\u0dd3\u0dad\u0dd2\u0dc0\u0dbd\u0da7 \u0d85\u0db7\u0dd2\u0dba\u0ddd\u0d9c \u0d9a\u0dd2\u0dbb\u0dd3\u0db8\u0da7 \u0db1\u0dd3\u0dad\u0dd2\u0dba\u0da7 \u0dba\u0da7\u0dad\u0dca \u0dc0\u0db1 \u0d85\u0dba\u0da7 \u0dc4\u0dd2\u0db8\u0dd2\u0d9a\u0db8\u0d9a\u0dca \u0db1\u0ddc\u0db8\u0dd0\u0dad\u0dd2 \u0dc0\u0dd3\u0db8\u0dba. \u0db8\u0dd9\u0dba\u0dd2\u0db1\u0dca \u0d85\u0daf\u0dc4\u0dc3\u0dca \u0d9a\u0dbb\u0db1\u0dca\u0db1\u0dda \u0db1\u0dd3\u0dad\u0dd2 \u0dc4\u0dbb\u0dd2\u0daf \u0dc0\u0dd0\u0dbb\u0daf\u0dd2\u0daf \u0dba\u0db1\u0dd4\u0dc0\u0dd9\u0db1\u0dca \u0d85\u0d9c\u0dba \u0dc0\u0dd2\u0db1\u0dd2\u0dc1\u0dca\u0da0\u0dba \u0d9a\u0dd2\u0dbb\u0dd3\u0db8\u0dca \u0d9a\u0dd2\u0dbb\u0dd3\u0db8\u0da7 \u0db1\u0dd3\u0dad\u0dd2\u0dba\u0da7 \u0dba\u0da7\u0dad\u0dca \u0dc0\u0db1 \u0d85\u0dba\u0da7 \u0dc4\u0dd2\u0db8\u0dd2\u0d9a\u0db8\u0d9a\u0dca \u0db1\u0ddc\u0db8\u0dd0\u0dad\u0dd2 \u0db6\u0dc0\u0dba. \u0db8\u0dda \u0d85\u0db1\u0dd4\u0dc0 \u0db1\u0dd3\u0dad\u0dd2\u0dc0\u0dbd\u0da7 \u0dba\u0da7\u0dad\u0dca \u0dc0\u0db1 \u0d85\u0dba \u0db4\u0dca\u200d\u0dbb\u0dc1\u0dca\u0db1 \u0d9a\u0dd2\u0dbb\u0dd3\u0db8\u0d9a\u0dd2\u0db1\u0dca \u0dad\u0ddc\u0dbb\u0dc0 \u0db1\u0dd3\u0dad\u0dd2\u0dba\u0da7 \u0dba\u0da7\u0dad\u0dca \u0dc0\u0dd2\u0dba\u0dba\u0dd4\u0dad\u0dd4 \u0db6\u0dc0 \u0db1\u0dd3\u0dad\u0dd2 \u0dc4\u0dcf \u0db6\u0dd0\u0db3\u0dd3 \u0db4\u0dc0\u0dad\u0dd2\u0db1 \u0d85\u0db1\u0dd2\u0dc0\u0dcf\u0dbb\u0dca\u0dba \u0dbd\u0d9a\u0dca\u200d\u0dc2\u0dab\u0dba\u0d9a\u0dca \u0dc0\u0dda.\n\u0db8\u0dd9\u0db8 \u0d9a\u0dbb\u0dd4\u0dab\u0dd4 \u0dc3\u0db8\u0dc3\u0dca\u0dae\u0dba\u0d9a\u0dca \u0dbd\u0dd9\u0dc3 \u0d9c\u0dd9\u0db1 \u0dc3\u0dc5\u0d9a\u0dcf \u0db6\u0dbd\u0db1\u0dc0\u0dd2\u0da7 \u0d9a\u0dd2\u0dc0\u0dc4\u0dd0\u0d9a\u0dca\u0d9a\u0dda \u0db8\u0dd2\u0db1\u0dd2\u0dc3\u0dca \u0dc3\u0db8\u0dcf\u0da2\u0dba\u0d9a \u0dba\u0dc4\u0db4\u0dd0\u0dc0\u0dd0\u0dad\u0dca\u0db8 \u0dc3\u0db3\u0dc4\u0dcf \u0dc3\u0d82\u0dc0\u0dd2\u0db0\u0dd2\u0dad \u0db1\u0dd3\u0dad\u0dd2 \u0d9a\u0dca\u200d\u0dbb\u0db8\u0dba\u0d9a \u0db4\u0dd0\u0dc0\u0dd0\u0dad\u0dca\u0db8 \u0dc4\u0dcf \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd2\u0dad\u0dca\u0dc0\u0dba \u0d85\u0dad\u0dca\u200d\u0dba\u0dc0\u0dc1\u0dca\u200d\u0dba \u0d9a\u0ddc\u0db1\u0dca\u0daf\u0dda\u0dc3\u0dd2\u0dba\u0d9a\u0dca \u0dc0\u0db1 \u0db6\u0dc0\u0dba. \u0db4\u0ddc\u0daf\u0dd4\u0dc0\u0dda \u0db4\u0dd2\u0dc5\u0dd2\u0d9c\u0dad\u0dca \u0db8\u0dad\u0dba \u0dc0\u0db1\u0dca\u0db1\u0dda \u0dc0\u0dd2\u0dc0\u0dd2\u0db0\u0dcf\u0d9a\u0dcf\u0dbb \u0d9c\u0dad\u0dd2\u0d9c\u0dd4\u0dab, \u0dc4\u0dd0\u0dc3\u0dd2\u0dbb\u0dd3\u0db8\u0dca \u0dc4\u0dcf \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0d9a\u0db8\u0dca\u0dc0\u0dbd\u0dd2\u0db1\u0dca \u0dba\u0dd4\u0dad\u0dca \u0dbd\u0d9a\u0dca\u200d\u0dc2 \u0dc3\u0d82\u0d9b\u0dca\u200d\u0dba\u0dcf\u0dad \u0db8\u0dd2\u0db1\u0dd2\u0dc3\u0dd4\u0db1\u0dca\u0d9c\u0dd9\u0db1\u0dca \u0dc3\u0db8\u0db1\u0dca\u0dc0\u0dd2\u0dad \u0db8\u0dd2\u0db1\u0dd2\u0dc3\u0dca \u0dc3\u0db8\u0dcf\u0da2\u0dba\u0d9a \u0db4\u0dde\u0daf\u0dca\u0d9c\u0dbd\u0dd2\u0d9a\u0dc0 \u0d9c\u0dad\u0dca\u0dc0\u0dd2\u0da7 \u0db8\u0dd2\u0db1\u0dd2\u0dc3\u0dcf\u0d9c\u0dda\u0dad\u0dca \u0db4\u0ddc\u0daf\u0dd4\u0dc0\u0dda \u0d9c\u0dad\u0dca\u0dc0\u0dd2\u0da7 \u0db8\u0dd4\u0dc5\u0dd4\u0db8\u0dc4\u0dad\u0dca \u0dc3\u0db8\u0dcf\u0da2\u0dba\u0dda\u0dad\u0dca \u0d85\u0db7\u0dd2\u0dc0\u0dd8\u0daf\u0dca\u0db0\u0dd2\u0dba \u0d85\u0dba\u0dad\u0dca \u0d9a\u0dbb \u0d9c\u0dd0\u0db1\u0dd3\u0db8\u0da7 \u0db1\u0db8\u0dca \u0db8\u0dd2\u0db1\u0dd2\u0dc3\u0dcf \u0dc0\u0dd2\u0db0\u0dd2\u0db8\u0dad\u0dca \u0db1\u0dd3\u0dad\u0dd2 \u0db4\u0daf\u0dca\u0db0\u0dad\u0dd2\u0dba\u0d9a\u0da7 \u0dba\u0da7\u0dad\u0dca\u0dc0 \u0db4\u0dcf\u0dbd\u0db1\u0dba \u0d9a\u0dd2\u0dbb\u0dd3\u0db8 \u0d85\u0dad\u0dca\u200d\u0dba\u0dc0\u0dc1\u0dca\u200d\u0dba \u0daf\u0dd9\u0dba\u0d9a\u0dca \u0dc0\u0db1 \u0db6\u0dc0\u0dba. \u0db1\u0dd3\u0dad\u0dd2\u0dba\u0dda \u0db4\u0dcf\u0dbd\u0db1\u0dba\u0da7 \u0dba\u0da7\u0dad\u0dca \u0db1\u0ddc\u0dc0\u0db1 \u0db8\u0dd2\u0db1\u0dd2\u0dc3\u0dca \u0dc3\u0db8\u0dcf\u0da2\u0dba\u0d9a\u0dca \u0d85\u0db1\u0dd2\u0dc0\u0dcf\u0dbb\u0dca\u0dba\u0dba\u0dd9\u0db1\u0dca\u0db8 \u0d85\u0db1\u0db0\u0dd2\u0d9a\u0dcf\u0dbb\u0dd3 \u0dc3\u0db8\u0dcf\u0da2\u0dba\u0d9a\u0dca \u0dc0\u0db1 \u0d85\u0dad\u0dbb \u0d91\u0dc0\u0dd0\u0db1\u0dd2 \u0dc3\u0db8\u0dcf\u0da2\u0dba\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0db1\u0dca\u0db1\u0dda \u0db6\u0dbd\u0dba \u0db4\u0daf\u0db1\u0db8\u0dca \u0d9a\u0dbb\u0d9c\u0dd9\u0db1\u0dba. \u0d91\u0dc0\u0dd0\u0db1\u0dd2 \u0dc3\u0db8\u0dcf\u0da2\u0dba\u0d9a \u0dba\u0dd4\u0d9a\u0dca\u0dad\u0dd2\u0dba \u0dc4\u0dcf \u0dc3\u0dcf\u0db0\u0dcf\u0dbb\u0dab\u0dad\u0dca\u0dc0\u0dba \u0dc4\u0dd2\u0dc3\u0dca \u0dc0\u0da0\u0db1 \u0db8\u0dcf\u0dbd\u0dcf\u0dc0\u0d9a\u0dca \u0db4\u0db8\u0dab\u0d9a\u0dca \u0dc0\u0dda.\n\u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca\u0da7 \u0d85\u0db0\u0dd2\u0d9a\u0dbb\u0dab\u0dba \u0db8\u0d9c\u0dd2\u0db1\u0dca \u0db1\u0dd2\u0dba\u0db8 \u0d9a\u0dbb \u0d87\u0dad\u0dd2 \u0dc3\u0dd2\u0dbb \u0daf\u0da9\u0dd4\u0dc0\u0db8\u0dca \u0daf\u0dd9\u0dc3 \u0db6\u0dd0\u0dbd\u0dd2\u0dba \u0dba\u0dd4\u0dad\u0dca\u0dad\u0dda \u0d89\u0dc4\u0dad \u0daf\u0dd0\u0d9a\u0dca\u0dc0\u0dd6 \u0db1\u0dd3\u0dad\u0dd2\u0dba \u0dc4\u0dcf \u0db8\u0dd2\u0db1\u0dd2\u0dc3\u0dd4\u0db1\u0dca\u0d9c\u0dda \u0dc3\u0db8\u0dcf\u0da2 \u0dc4\u0dd0\u0dc3\u0dd2\u0dbb\u0dd3\u0db8 \u0dba\u0db1 \u0d9a\u0dbb\u0dd4\u0dab\u0dd4 \u0db4\u0daf\u0db1\u0db8\u0dca \u0d9a\u0dbb\u0d9c\u0dd9\u0db1 \u0db8\u0dd2\u0dc3 \u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca\u0d9c\u0dda \u0db7\u0dde\u0dad\u0dd2\u0d9a \u0da2\u0dd3\u0dc0\u0dd2\u0dad\u0dba \u0dc4\u0dcf \u0dc3\u0db8\u0dca\u0db6\u0db1\u0dca\u0db0 \u0d9a\u0dbb\u0dd4\u0dab\u0dd4 \u0d9a\u0dcf\u0dbb\u0dab\u0dcf \u0db4\u0daf\u0db1\u0db8\u0dca \u0d9a\u0dbb\u0d9c\u0dd9\u0db1 \u0db1\u0ddc\u0dc0\u0dda. \u0dc0\u0dd9\u0db1\u0dad\u0dca \u0d86\u0d9a\u0dcf\u0dbb\u0dba\u0d9a\u0da7 \u0d9a\u0dd2\u0dba\u0db1\u0dc0\u0dcf \u0db1\u0db8\u0dca \u0db8\u0dd9\u0db8 \u0d9a\u0dbb\u0dd4\u0dab \u0daf\u0dd9\u0dc3 \u0db6\u0dd0\u0dbd\u0dd2\u0dba \u0dba\u0dd4\u0dad\u0dca\u0dad\u0dda \u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca \u0dbb\u0da7\u0dda \u0db4\u0dc0\u0dad\u0dd2\u0db1 \u0d85\u0db4\u0dbb\u0dcf\u0db0 \u0db1\u0dd3\u0dad\u0dd2\u0dba \u0d9a\u0da9\u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf\u0daf \u0dc3\u0dc4 \u0d91\u0dc3\u0dda \u0d9a\u0dd2\u0dbb\u0dd3\u0db8 \u0db8\u0d9c\u0dd2\u0db1\u0dca \u0daf\u0da9\u0dd4\u0dc0\u0db8\u0dca \u0dbd\u0dd0\u0db6\u0dd2\u0dba \u0dba\u0dd4\u0dad\u0dd4 \u0dc0\u0dbb\u0daf\u0d9a\u0dca \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf\u0daf \u0dba\u0db1 \u0d9a\u0dbb\u0dd4\u0dab\u0dd4 \u0db4\u0daf\u0db1\u0db8\u0dca \u0d9a\u0dbb\u0d9c\u0dd9\u0db1 \u0db8\u0dd2\u0dc3 \u0da0\u0dd6\u0daf\u0dd2\u0dad \u0dad\u0dd0\u0db1\u0dd0\u0dad\u0dca\u0dad\u0dcf \u0dc4\u0dcf\u0db8\u0dd4\u0daf\u0dd4\u0dbb\u0dd4\u0db1\u0db8\u0d9a\u0dca\u0daf, \u0da0\u0dd3\u0dc0\u0dbb\u0db0\u0dcf\u0dbb\u0dd2\u0dba\u0dd9\u0d9a\u0dca\u0daf, \u0db6\u0dd4\u0daf\u0dca\u0db0 \u0db4\u0dd4\u0dad\u0dca\u200d\u0dbb\u0dba\u0dd9\u0d9a\u0dca\u0daf, \u0dbb\u0dab\u0dc0\u0dd2\u0dbb\u0dd4\u0dc0\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0db4\u0dd9\u0db1\u0dd3 \u0dc3\u0dd2\u0da7\u0dd2\u0db1 \u0da2\u0dcf\u0dad\u0dd2\u0db8\u0dcf\u0db8\u0d9a\u0dba\u0dd9\u0d9a\u0dca\u0daf \u0dba\u0db1 \u0db1\u0da9\u0dd4\u0dc0\u0da7 \u0d85\u0daf\u0dcf\u0dc5 \u0db1\u0ddc\u0dc0\u0db1 \u0d9a\u0dbb\u0dd4\u0dab\u0dd4 \u0db4\u0daf\u0db1\u0db8\u0dca \u0d9a\u0dbb\u0d9c\u0dd9\u0db1 \u0db1\u0ddc\u0dc0\u0dda. \u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca\u0d9c\u0dda \u0db1\u0da9\u0dd4\u0d9a\u0dbb\u0dba\u0da7 \u0d85\u0daf\u0dcf\u0dc5 \u0db4\u0dc3\u0dd4\u0db6\u0dd2\u0db8\u0dca \u0dc3\u0dcf\u0db0\u0d9a \u0daf\u0dd9\u0dc3 \u0db6\u0dbd\u0db1\u0dc0\u0dd2\u0da7 \u0db4\u0dd0\u0dc4\u0dd0\u0daf\u0dd2\u0dbd\u0dd2\u0dc0\u0db8 \u0db4\u0dd9\u0db1\u0dd3 \u0dba\u0db1\u0dca\u0db1\u0dda \u0db1\u0dd3\u0dad\u0dd2\u0dba \u0db8\u0d9c\u0dd2\u0db1\u0dca \u0db1\u0ddc\u0d9a\u0dc5 \u0dba\u0dd4\u0dad\u0dd4\u0dba\u0dd0\u0dba\u0dd2 \u0daf\u0d9a\u0dca\u0dc0\u0dcf \u0dad\u0dd2\u0db6\u0dd9\u0db1 \u0d9a\u0dbb\u0dd4\u0dab\u0d9a\u0dca \u0d94\u0dc4\u0dd4 \u0dc0\u0dd2\u0dc3\u0dd2\u0db1\u0dca \u0d9a\u0dbb \u0dad\u0dd2\u0db6\u0dd9\u0db1 \u0db6\u0dc0\u0dba.\n\u0db8\u0dd9\u0dba\u0dd2\u0db1\u0dca \u0db4\u0dd9\u0db1\u0dd3 \u0dba\u0db1\u0dca\u0db1\u0dda \u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca \u0db1\u0dd3\u0dad\u0dd2\u0dba \u0db1\u0ddc\u0dc3\u0dc5\u0d9a\u0dcf \u0dc4\u0dbb\u0dd2\u0db8\u0dd2\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0d9a\u0dbb \u0dad\u0dd2\u0db6\u0dd9\u0db1 \u0db6\u0dc0\u0dba. \u0d91\u0db8\u0d9c\u0dd2\u0db1\u0dca \u0db1\u0dd3\u0dad\u0dd2\u0dba \u0dc3\u0db8\u0da0\u0dca\u0da0\u0dbd\u0dba\u0da7 \u0dbd\u0d9a\u0dca\u0d9a\u0dbb \u0dad\u0dd2\u0db6\u0dd9\u0db1 \u0db6\u0dc0\u0dba. \u0d85\u0dc0\u0dc3\u0dcf\u0db1 \u0dc0\u0dc1\u0dba\u0dd9\u0db1\u0dca \u0db1\u0dd3\u0dad\u0dd2\u0dba\u0da7 \u0d85\u0dc0\u0db8\u0db1\u0dca \u0d9a\u0dbb \u0dad\u0dd2\u0db6\u0dd9\u0db1 \u0db6\u0dc0\u0dba. \u0d91\u0dc3\u0dda\u0db1\u0db8\u0dca \u0d91\u0dba \u0dc3\u0db8\u0dcf\u0dc0 \u0daf\u0dd2\u0dba\u0dc4\u0dd0\u0d9a\u0dd2 \u0dc0\u0dbb\u0daf\u0d9a\u0dca \u0db1\u0ddc\u0dc0\u0dda. \u0d91\u0db6\u0dd0\u0dc0\u0dd2\u0db1\u0dca \u0d91\u0dba\u0da7 \u0d85\u0db1\u0dd2\u0dc0\u0dcf\u0dbb\u0dca\u0dba\u0dba\u0dd9\u0db1\u0dca\u0db8 \u0daf\u0da9\u0dd4\u0dc0\u0db8\u0dca \u0d9a\u0dc5 \u0dba\u0dd4\u0dad\u0dd4\u0dba. \u0db8\u0dd9\u0dc4\u0dd2 \u0daf\u0dd3 \u0dc3\u0dc5\u0d9a\u0dcf \u0db6\u0dd0\u0dbd\u0dd2\u0dba \u0dba\u0dd4\u0dad\u0dca\u0dad\u0dda \u0da0\u0dd6\u0daf\u0dd2\u0dad\u0dba\u0dcf \u0da0\u0dd3\u0dc0\u0dbb\u0db0\u0dcf\u0dbb\u0dd2\u0dba\u0dd9\u0d9a\u0dca\u0daf \u0db1\u0dd0\u0dad\u0dd2\u0db1\u0db8\u0dca \u0d9c\u0dd2\u0dc4\u0dd2\u0dba\u0dd9\u0d9a\u0dca\u0daf \u0dba\u0db1\u0dca\u0db1 \u0db1\u0ddc\u0dc0\u0dda. \u0dc3\u0dc5\u0d9a\u0dcf \u0db6\u0dd0\u0dbd\u0dd2\u0dba \u0dba\u0dd4\u0dad\u0dd4 \u0d91\u0d9a\u0db8 \u0d9a\u0dbb\u0dd4\u0dab \u0da0\u0dd6\u0daf\u0dd2\u0dad\u0dba\u0dcf \u0db1\u0dd3\u0dad\u0dd2\u0dba\u0da7 \u0d85\u0db1\u0dd4\u0dc0 \u0dc0\u0dbb\u0daf\u0d9a\u0dca \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf\u0daf \u0db1\u0dd0\u0daf\u0dca\u0daf \u0dba\u0db1\u0dca\u0db1\u0dba.\n\u0d9c\u0dbd\u0d9c\u0ddc\u0da9\u0d85\u0dad\u0dca\u0dad\u0dda \u0da5\u0dcf\u0dab\u0dc3\u0dcf\u0dbb \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0db1\u0dca \u0dc3\u0dc4 \u0db1\u0dd3\u0dad\u0dd2 \u0dc0\u0dd2\u0dbb\u0ddd\u0db0\u0dd3 \u0d85\u0dba\u0dd4\u0dbb\u0dd2\u0db1\u0dca \u0dc4\u0dd0\u0dc3\u0dd2\u0dbb\u0dd9\u0db1 \u0d85\u0db1\u0dd9\u0d9a\u0dca \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0dbb\u0dd4\u0db1\u0dca\u0daf \u0db8\u0dd9\u0dba\u0dd2\u0db1\u0dca \u0d89\u0d9c\u0dd9\u0db1 \u0d9c\u0dad\u0dba\u0dd4\u0dad\u0dd4 \u0d91\u0d9a\u0dca \u0dc0\u0dd0\u0daf\u0d9c\u0dad\u0dca \u0db4\u0dcf\u0da9\u0db8\u0d9a\u0dca \u0dad\u0dd2\u0db6\u0dda. \u0d91\u0db1\u0db8\u0dca, \u0da0\u0dd3\u0dc0\u0dbb\u0dba\u0d9a\u0dca \u0daf\u0dbb\u0dcf \u0dc3\u0dd2\u0da7\u0dd3\u0db8 \u0db1\u0dd3\u0dad\u0dd2 \u0dc0\u0dd2\u0dbb\u0ddd\u0db0\u0dd3 \u0daf\u0dda \u0d9a\u0dd2\u0dbb\u0dd3\u0db8\u0da7 \u0d89\u0da9 \u0daf\u0dd3 \u0dad\u0dd2\u0db6\u0dd9\u0db1 \u0db6\u0dbd\u0db4\u0dad\u0dca\u200d\u0dbb\u0dba\u0d9a\u0dca \u0db1\u0ddc\u0dc0\u0db1 \u0db6\u0dc0\u0dba. \u0d91\u0db8\u0dd9\u0db1\u0dca\u0db8 \u0da0\u0dd3\u0dc0\u0dbb\u0dba\u0d9a\u0dca \u0daf\u0dbb\u0dcf \u0dc3\u0dd2\u0da7\u0dd3\u0db8 \u0db1\u0dd3\u0dad\u0dd2\u0dba\u0dd9\u0db1\u0dca \u0db4\u0dd2\u0da7\u0db4\u0dd0\u0db1 \u0dba\u0dcf\u0db8\u0da7 \u0dc4\u0ddd \u0db1\u0dd3\u0dad\u0dd2\u0dba\u0dda \u0d85\u0db1\u0dd4\u0d9a\u0db8\u0dca\u0db4\u0dcf\u0dc0 \u0dbd\u0db6\u0dcf \u0d9c\u0dd0\u0db1\u0dd3\u0db8 \u0d9a\u0dd9\u0dbb\u0dd9\u0dc4\u0dd2 \u0db6\u0dbd\u0db4\u0dcf\u0db1 \u0d85\u0dad\u0dd2\u0dc0\u0dd2\u0dc1\u0dda\u0dc2 \u0dc4\u0dda\u0dad\u0dd4\u0dc0\u0d9a\u0dca \u0db1\u0ddc\u0dc0\u0db1 \u0db6\u0dc0\u0dba.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0daf\u0dd9\u0dab\u0dd2\u0dba\u0dcf\u0dba , \u0db8\u0dd9\u0daf\u0dda\u0dbb\u0dd2\u0db4\u0dd2\u0da7\u0dd2\u0dba \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0dd4\u0daf\u0dca\u0d9c\u0dbd\u0dba\u0dd9\u0d9a\u0dd4\u0da7 \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 06 \u0d9a\u0dca \u0db4\u0db8\u0dab \u0dc0\u0da7\u0dd2\u0db1\u0dcf\u0d9a\u0db8 \u0d87\u0dad\u0dd2 \u0dc0\u0ddb\u0dbb\u0ddd\u0da9\u0dd2 \u0db8\u0dd0\u0dab\u0dd2\u0d9a\u0dca \u0d9c\u0dbd\u0d9a\u0dca \u0dc4\u0db8\u0dd4\u0dc0\u0dd3 \u0dad\u0dd2\u0db6\u0dd4\u0dab\u0dd2. \u0db8\u0dd9\u0db8 \u0db8\u0dd0\u0dab\u0dd2\u0d9a\u0dca \u0d9c\u0dbd \u0db8\u0dd2\u0dc5\u0daf\u0dd3 \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0d9a\u0ddc\u0dc5\u0db9 \u0dc3\u0dd2\u0da7 \u0db8\u0dd4\u0daf\u0dbd\u0dcf\u0dbd\u0dd2 \u0d9a\u0dd9\u0db1\u0dd9\u0d9a\u0dd4 \u0db4\u0dd0\u0db8\u0dd2\u0dab\u0dd9\u0db1 \u0db6\u0dc0 \u0db4\u0dd0\u0dc0\u0dc3\u0dd6 \u0d91\u0db8 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0dd4\u0daf\u0dca\u0d9c\u0dbd\u0dba\u0dd9\u0d9a\u0dd4 \u0db8\u0dd0\u0dab\u0dd2\u0d9a\u0dca \u0d9c\u0dbd\u0dad\u0dca \u0dbb\u0dd0\u0d9c\u0dd9\u0db1 \u0d85\u0dba\u0dd2\u0dad\u0dd2\u0d9a\u0dbb\u0dd4 \u0dc3\u0db8\u0d9f \u0d85\u0d9a\u0dd4\u0dbb\u0dd0\u0dc3\u0dca\u0dc3 , \u0d85\u0db8\u0dbd\u0d9c\u0ddc\u0da9\u0da7 \u0db4\u0dd0\u0db8\u0dd2\u0dab \u0dad\u0dd2\u0db6\u0dd4\u0dab\u0dd2. \u0db1\u0dc0\u0dd3\u0db1 \u0db4\u0db1\u0dca\u0db1\u0dba\u0dda \u0db8\u0ddd\u0da7\u0dbb\u0dca \u0dbb\u0dae\u0dba\u0d9a\u0dd2\u0db1\u0dca \u0d85\u0db8\u0dbd\u0d9c\u0ddc\u0da9\u0da7 \u0db4\u0dd0\u0db8\u0dd2\u0dab\u0dd2 \u0db4\u0dd4\u0daf\u0dca\u0d9c\u0dbd\u0dba\u0dd2\u0db1\u0dca \u0daf\u0dd9\u0daf\u0dd9\u0db1\u0dd9\u0d9a\u0dd4 \u0d85\u0dba\u0dd2\u0dad\u0dd2\u0d9a\u0dbb\u0dd4 \u0dc3\u0db1\u0dca\u0dad\u0d9a\u0dba\u0dda \u0dad\u0dd2\u0db6\u0dd6 \u0db8\u0dd0\u0dab\u0dd2\u0d9a \u0db8\u0ddd\u0da7\u0dbb\u0dca \u0dbb\u0dae\u0dba \u0dad\u0dd4\u0dc5\u0daf\u0dd3 \u0db4\u0dbb\u0dd3\u0d9a\u0dca\u0dc2\u0dcf \u0d9a\u0ddc\u0da7 \u0dc4\u0dd2\u0dbb\u0dd4 \u0d91\u0dc5\u0dd2\u0dba\u0dd9\u0db1\u0dca \u0db8\u0dd0\u0dab\u0dd2\u0d9a \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dbb \u0dad\u0dc4\u0dc0\u0dd4\u0dbb\u0dd4 \u0d9a\u0dbb\u0d9c\u0dd0\u0db1\u0dd3\u0db8\u0da7 \u0d85\u0dc0\u0dc1\u0dca\u200d\u0dba \u0db6\u0dc0 \u0db4\u0dc0\u0dc3\u0dcf \u0db6\u0dd2\u0db8\u0da7 \u0db6\u0dd0\u0dc3 \u0db8\u0dd0\u0dab\u0dd2\u0d9a \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dbb \u0db6\u0dbd\u0db1 \u0db6\u0dc0 \u0dc4\u0d9f\u0dc0\u0db8\u0dd2\u0db1\u0dca \u0dc3\u0dd2\u0da7 \u0d85\u0dba\u0dd2\u0dad\u0dd2\u0d9a\u0dbb\u0dd4\u0dc0 \u0db4\u0dc3\u0dd9\u0d9a\u0da7 \u0d87\u0daf \u0daf\u0db8\u0dcf \u0db8\u0dd0\u0dab\u0dd2\u0d9a\u0dca \u0d9c\u0dbd \u0dc4\u0dcf \u0d94\u0dc4\u0dd4\u0d9c\u0dda \u0da2\u0d82\u0d9c\u0db8 \u0daf\u0dd4\u0dbb\u0d9a\u0dae\u0db1\u0dba\u0daf \u0db4\u0dd0\u0dc4\u0dd0\u0dbb\u0d9c\u0dd9\u0db1 \u0d94\u0dc0\u0dd4\u0db1\u0dca \u0db4\u0dd0\u0db8\u0dd2\u0dab\u0dd2 \u0db8\u0ddd\u0da7\u0dbb\u0dca \u0dbb\u0dae\u0dba\u0dd9\u0db1\u0dca \u0db4\u0dbd\u0dcf\u0d9c\u0ddc\u0dc3\u0dca \u0dad\u0dd2\u0db6\u0dd4\u0dab\u0dd2.\n\u0db8\u0dd0\u0dab\u0dd2\u0d9a\u0dca \u0d9c\u0dbd\u0dd9\u0dc4\u0dd2 \u0d85\u0dba\u0dd2\u0dad\u0dd2\u0d9a\u0dbb\u0dd4 \u0d85\u0d9a\u0dd4\u0dbb\u0dd0\u0dc3\u0dca\u0dc3 \u0db4\u0ddc\u0dbd\u0dd2\u0dc3\u0dd2\u0dba \u0dc0\u0dd9\u0dad \u0db4\u0dd0\u0db8\u0dd2\u0dab \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d9a\u0dbb\u0db1 \u0dbd\u0daf \u0db4\u0dd0\u0db8\u0dd2\u0dab\u0dd2\u0dbd\u0dca\u0dbd \u0d85\u0db1\u0dd4\u0dc0 \u0d85\u0d9a\u0dd4\u0dbb\u0dd0\u0dc3\u0dca\u0dc3 \u0db4\u0ddc\u0dbd\u0dd2\u0dc3\u0dca \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc0\u0dd2\u0dc3\u0dd2\u0db1\u0dca \u0d9a\u0da9\u0dd2\u0db1\u0db8\u0dd2\u0db1\u0dca \u0dc0\u0dd2\u0db8\u0dbb\u0dca\u0dc1\u0db1 \u0d86\u0dbb\u0db8\u0dca\u0db7 \u0d9a\u0dc5\u0dc4.\n\u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca \u0db4\u0dd0\u0db8\u0dd2\u0dab\u0dd2 \u0db6\u0dc0\u0da7 \u0dc3\u0dd0\u0d9a\u0d9a\u0dd9\u0dbb\u0dd9\u0db1 \u0db8\u0ddd\u0da7\u0dbb\u0dca \u0dbb\u0dae\u0dba \u0db8\u0dd9\u0daf\u0dda\u0dbb\u0dd2\u0db4\u0dd2\u0da7\u0dd2\u0dba \u0db4\u0dca\u200d\u0dbb\u0daf\u0dda\u0dc1\u0dba\u0dda \u0dad\u0dd2\u0db6\u0dd2\u0dba\u0daf\u0dd3 \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dad\u0dca \u0d85\u0dad\u0dbb \u0dc0\u0dd0\u0dbd\u0dd2\u0d9c\u0db8\u0daf\u0dd3 \u0d91\u0d9a\u0dca \u0dc3\u0dd0\u0d9a\u0d9a\u0dbb\u0dd4\u0dc0\u0dd9\u0d9a\u0dd4 \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd0\u0db1\u0dd2\u0db1.\u0db4\u0dd0\u0dc4\u0dd0\u0dbb\u0d9c\u0dad\u0dca \u0db6\u0dc0\u0da7 \u0dc3\u0dd0\u0d9a\u0d9a\u0dd9\u0dbb\u0dd9\u0db1 \u0dbd\u0d9a\u0dca\u0dc2 06 \u0d9a\u0dca \u0dc0\u0da7\u0dd2\u0db1\u0dcf \u0dc0\u0ddb\u0dbb\u0ddd\u0da9\u0dd2 \u0db8\u0dd0\u0dab\u0dd2\u0d9a \u0dc4\u0dcf \u0d85\u0db1\u0dd9\u0d9a\u0dca \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca \u0daf\u0dd9\u0daf\u0dd9\u0db1\u0dcf\u0daf \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd0\u0db1\u0dd3\u0db8\u0da7 \u0db4\u0ddc\u0dbd\u0dd2\u0dc3\u0dd2\u0dba \u0dc3\u0db8\u0dad\u0dca\u0dc0\u0dd6\u0dc4. \u0db8\u0dda \u0d85\u0db1\u0dd4\u0dc0 \u0dc3\u0dd0\u0d9a\u0db4\u0dd2\u0da7 \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dad\u0dca \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca \u0dad\u0dd2\u0daf\u0dd9\u0db1\u0dcf \u0db8\u0dcf\u0dad\u0dbb \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0d85\u0db0\u0dd2\u0d9a\u0dbb\u0dab\u0dba \u0dc0\u0dd9\u0dad \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb\u0db1 \u0dbd\u0daf\u0dd4\u0dc0 \u0dbd\u0db6\u0db1 20 \u0dc0\u0dd0\u0db1\u0dd2 \u0daf\u0dd2\u0db1 \u0daf\u0d9a\u0dca\u0dc0\u0dcf \u0dbb\u0d9a\u0dca\u0dc2\u0dd2\u0dad \u0db6\u0db1\u0dca\u0db0\u0db1\u0dcf\u0d9c\u0dcf\u0dbb\u0d9c\u0dad \u0d9a\u0dd9\u0dbb\u0dd2\u0dab\u0dd2.\n\u0dc3\u0da7\u0dc4\u0db1 \u0dc3\u0dc4 \u0da1\u0dcf\u0dba\u0dcf-\u0dc0\u0dd2\u0da2\u0dd2\u0dad \u0dc3\u0dbd\u0dca\u0d9c\u0dcf\u0daf\u0dd4 - \u0d85\u0d9a\u0dd4\u0dbb\u0dd0\u0dc3\u0dca\u0dc3 \u0db8\u0db0\u0dca\u200d\u0dba\u0db8 \u0dc0\u0dd2\u0dc1\u0dda\u0dc2\n\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0db6\u0ddc\u0dc4\u0ddd \u0dad\u0dd0\u0db1\u0dca\u0dc4\u0dd2 \u0dc3\u0d9a\u0db4\u0ddd\u0dbb\u0dd4 \u0d9a\u0dbb\u0d9a\u0dc0\u0db8\u0dd2\u0db1\u0dca, \u0daf\u0dc4\u0daf\u0dd2\u0dba \u0dc4\u0dd9\u0dc5\u0db8\u0dd2\u0db1\u0dca \u0d9a\u0dbb\u0dca\u0db8\u0dcf\u0db1\u0dca\u0dad\u0dba\u0dda \u0db1\u0dd2\u0dba\u0dd0\u0dbd\u0dd9\u0db1 \u0d9c\u0dd0\u0db8\u0dd2\u0dba\u0db1\u0dca\u0d9c\u0dda \u0daf\u0dc3\u0dd4\u0db1 \u0db8\u0dd9\u0dc4\u0dd2 \u0daf\u0dd4\u0dbd\u0db6 \u0db1\u0ddc\u0dc0\u0dda. \u0d92 \u0d94\u0dc0\u0dd4\u0db1\u0dca\u0d9c\u0dda \u0daf\u0dbb\u0dd4 \u0dc3\u0dd2\u0d9f\u0dd2\u0dad\u0dca\u0dad\u0db1\u0dca\u0d9c\u0dda \u0dc4\u0dd9\u0da7 \u0daf\u0dc0\u0dc3 \u0dba\u0dc4\u0db4\u0dad\u0dca \u0d9a\u0dbb\u0db1\u0dd4 \u0dc3\u0db3\u0dc4\u0dcf\u0dba. \u0db8\u0dd0\u0da7\u0dd2 \u0d9a\u0db4\u0dcf \u0d9c\u0dd9\u0db1\u0dd0\u0dc0\u0dd2\u0dad\u0dca, \u0db4\u0dcf\u0d9c\u0dcf \u0db4\u0daf\u0db8\u0dca \u0d9a\u0ddc\u0da7, \u0d9c\u0dbd\u0dca \u0d9a\u0dd0\u0da7, \u0db8\u0dd4\u0dbd\u0dca \u0d9a\u0dd0\u0db6\u0dd0\u0dbd\u0dd2 \u0d86\u0daf\u0dd2\u0dba \u0d89\u0dc0\u0dad\u0dca \u0d9a\u0ddc\u0da7, \u0dbb\u0dc5\u0dd4 \u0db8\u0dd0\u0da7\u0dd2 \u0db4\u0dd2\u0da9 \u0dc3\u0d9a\u0db4\u0ddd\u0dbb\u0dd4\u0dc0 \u0db8\u0dad \u0dad\u0db6\u0dcf \u0dc3\u0dd4\u0dbb\u0dd4\u0dc0\u0db8\u0dca \u0dc0\u0dc5\u0db3\u0d9a\u0dca \u0db6\u0dc0\u0da7 \u0db4\u0dad\u0dca\u0d9a\u0ddc\u0da7, \u0db8\u0daf \u0db4\u0dc0\u0db1\u0dda \u200d\u0dc0\u0dda\u0dbd\u0dcf, \u0db4\u0ddd\u0dbb\u0dab\u0dd4\u0dc0\u0dda \u0daf\u0db8\u0dcf \u0db4\u0dd4\u0dc5\u0dd4\u0dc3\u0dca\u0dc3\u0dcf \u0dc0\u0dc5\u0db3 \u0dc0\u0dd9\u0dc5\u0dd9\u0db3 \u0db4\u0ddc\u0dc5 \u0daf\u0d9a\u0dca\u0dc0\u0dcf \u0d9c\u0dd9\u0db1 \u0dba\u0db1 \u0d9c\u0db8\u0db1 \u0d89\u0dad\u0dcf \u0daf\u0dd4\u0dc2\u0dca\u0d9a\u0dbb \u0d9a\u0da7\u0dba\u0dd4\u0dad\u0dca\u0dad\u0d9a\u0dd2.\n\u0d9a\u0dc5\u0d9c\u0dd9\u0da9\u0dd2\u0dba\u0dda \u0dc3\u0dd2\u0da7 \u0dc4\u0da7\u0dca\u0da7\u0dd2, \u0db8\u0dd4\u0da7\u0dca\u0da7\u0dd2, \u0d87\u0dad\u0dd2\u0dbd\u0dd2, \u0db8\u0da9\u0d9a\u0dca\u0d9a\u0dd4, \u0d9a\u0ddc\u0dbb\u0dc3\u0dca, \u0db1\u0dd1\u0db9\u0dd2\u0dbd\u0dd2, \u0d9c\u0dd4\u0dbb\u0dd4\u0dbd\u0dda\u0dad\u0dca\u0dad\u0dd4, \u0db8\u0dbd\u0dca \u0db6\u0db3\u0dd4\u0db1\u0dca, \u0daf\u0dbb \u0d8b\u0daf\u0dd4\u0db1\u0dca \u0d86\u0daf\u0dd2 \u0db8\u0dd9\u0d9a\u0dd3 \u0db1\u0ddc\u0d9a\u0dd3 \u0d91\u0daf\u0dd2\u0db1\u0dd9\u0daf\u0dcf \u0da2\u0db1 \u0da2\u0dd3\u0dc0\u0dd2\u0dad\u0dba\u0da7 \u0d85\u0dad\u0dca\u200d\u0dba\u0dc0\u0dc1\u0dca\u200d\u0dba \u0db6\u0ddc\u0dc4\u0ddd\u0db8\u0dba\u0d9a\u0dca \u0db7\u0dcf\u0dab\u0dca\u0da9 \u0dc3\u0d9a\u0dc3\u0dcf, \u0dc3\u0db4\u0dba\u0dcf \u0daf\u0dd4\u0db1\u0dca \u0dc0\u0dc5\u0d82 \u0d9a\u0dbb\u0dca\u0db8\u0dcf\u0db1\u0dca\u0dad\u0dba \u0d91\u0daf\u0dc0\u0dc3 \u0dc3\u0dd2\u0da7\u0db8 \u0db8\u0dd9\u0dbb\u0da7 \u0da2\u0db1 \u0da2\u0dd3\u0dc0\u0dd2\u0dad\u0dba \u0dc4\u0dcf \u0d85\u0dc0\u0dd2\u0dba\u0ddd\u0da2\u0db1\u0dd3\u0dba\u0dc0 \u0db6\u0dd0\u0db3\u0dd3 \u0dad\u0dd2\u0db6\u0dda. \u0d9a\u0dca\u200d\u0dbb\u0db8\u0dba\u0dd9\u0db1\u0dca \u0d85\u0db7\u0dcf\u0dc0\u0dba\u0da7 \u0dba\u0dd1\u0db8\u0dda \u0d85\u0dc0\u0daf\u0dcf\u0db1\u0db8\u0da7 \u0dbd\u0d9a\u0dca\u0dc0 \u0d87\u0dad\u0dd2 \u0db8\u0dd9\u0d9a\u0dd3 \u0d9a\u0dbb\u0dca\u0db8\u0dcf\u0db1\u0dca\u0dad\u0dba\u0da7 \u0db4\u0dab \u0daf\u0dd3\u0db8\u0da7 \u0dc0\u0dd9\u0dc4\u0dd9\u0dc3\u0dd9\u0db1 \u0dad\u0db9\u0dd4\u0dad\u0dca\u0dad\u0dda\u0d9c\u0db8, \u0db8\u0dd0\u0dc4\u0dd2\u0d87\u0dbd\u0dca\u0dbd\u0dd1\u0dc0 \u0d9c\u0dd0\u0db8\u0dd2\u0dba\u0db1\u0dca \u0dc3\u0ddc\u0dba\u0dcf \u0d85\u0db4 \u0d89\u0d9a\u0dd4\u0dad\u0dca \u0daf\u0dd2\u0db1\u0d9a \u0d91\u0dc4\u0dd2 \u0d9c\u0dd2\u0dba\u0dd9\u0db8\u0dd4. \u0d91\u0dc4\u0dd2\u0daf\u0dd3 \u0dc4\u0db8\u0dd4\u0dc0\u0dd4 \u0db1\u0dda\u0d9a \u0daf\u0dd4\u0d9a\u0dca \u0d9c\u0dd0\u0dc4\u0dd0\u0da7 \u0db8\u0dd0\u0daf \u0d85\u0db4\u0db8\u0dab\u0d9a\u0dca \u0d85\u0db4\u0dd9\u0dca\u0d9a\u0dca\u0dc2\u0dcf \u0db4\u0dd9\u0dbb\u0daf\u0dd0\u0dbb\u0dd2\u0dc0 \u0dc3\u0d9a\u0db4\u0ddd\u0dbb\u0dd4\u0dc0 \u0db8\u0dad \u0daf\u0dc4\u0daf\u0dd2\u0dba \u0dc4\u0dd9\u0dbd\u0db1 \u0db4\u0dd3.\u0d92. \u0d9a\u0dd4\u0dc3\u0dd4\u0db8\u0dcf\u0dc0\u0dad\u0dd3 \u0db8\u0dc4\u0dad\u0dca\u0db8\u0dd2\u0dba \u0db4\u0dd0\u0dc0\u0dc3\u0dd4\u0dba\u0dda \u0db8\u0dd9\u0dc0\u0dd0\u0db1\u0dca\u0db1\u0d9a\u0dd2.\n\"\u0d85\u0db4\u0dd2 \u0dc0\u0dc5\u0d82 \u0dc4\u0daf\u0db1\u0dc0\u0dcf \u0d9a\u0dd2\u0dc0\u0dca\u0dc0\u0dc4\u0db8 \u0dc3\u0db8\u0dc4\u0dbb\u0dd4 \u0d85\u0db4\u0dd2 \u0daf\u0dd2\u0dc4\u0dcf \u0d85\u0db8\u0dd4\u0dad\u0dd4 \u0dc0\u0dd2\u0daf\u0dd2\u0dc4\u0da7 \u0db6\u0dbd\u0db1\u0dca\u0db1\u0dda. \u0d92\u0dad\u0dca \u0db8\u0da7 \u0db1\u0db8\u0dca \u0dc0\u0dc5\u0d82 \u0dc4\u0daf\u0db1\u0dc0\u0dcf \u0d9a\u0dd2\u0dba\u0db1 \u0d91\u0d9a \u0dbd\u0da2\u0dca\u0da2\u0dcf\u0dc0\u0d9a\u0dca \u0db1\u0dd9\u0db8\u0dda. \u0d92\u0dad\u0dca \u0dc0\u0dd9\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dda \u0d85\u0db4\u0dd2 \u0dad\u0dc0\u0db8\u0dad\u0dca \u0db4\u0dd4\u0dbb\u0dd4\u0daf\u0dd4 \u0dc0\u0dd2\u0daf\u0dd2\u0dc4\u0da7 \u0dc0\u0dc5\u0d82 \u0dc4\u0daf\u0db1\u0dca\u0db1\u0dda. \u0dc4\u0daf\u0dd2\u0dc3\u0dd2\u0dba\u0da7 \u0d91\u0dc4\u0dd9\u0db1\u0dca \u0db8\u0dd9\u0dc4\u0dd9\u0db1\u0dca \u0dc4\u0daf\u0dcf\u0d9c\u0dad\u0dca\u0dad \u0db8\u0da9\u0dd4 \u0d87\u0dad\u0dd4\u0dc5\u0dda \u0d9c\u0ddc\u0da9\u0d9a\u0dca \u0daf\u0dd9\u0db1\u0dd9\u0d9a\u0dca \u0dbb\u0dc3\u0dca\u0dc3\u0dcf\u0dc0 \u0d9a\u0dbb\u0db1\u0dca\u0db1\u0dda. \u0dc0\u0dc5\u0d82 \u0db4\u0dd4\u0da0\u0dca\u0da0\u0db1 \u0db4\u0ddd\u0dbb\u0dab\u0dd4\u0dc0 \u0dad\u0dd2\u0dba\u0dd9\u0db1\u0dca\u0db1\u0dd9\u0dad\u0dca \u0db8\u0dda \u0db8\u0da9\u0dd4\u0dc0 \u0d87\u0dad\u0dd4\u0dc5\u0dda. \u0dc0\u0dc5\u0d82 \u0dc4\u0daf\u0db1\u0dca\u0db1\u0dd9\u0dad\u0dca, \u0dc0\u0dda\u0dbd\u0db1\u0dca\u0db1\u0dd9\u0dad\u0dca \u0db8\u0dda\u0d9a \u0d87\u0dad\u0dd4\u0dc5\u0dda. \u0dc0\u0dd0\u0dc4\u0dd2 \u0d9a\u0dcf\u0dbd\u0dd9\u0da7 \u0db8\u0dda \u0db8\u0da9\u0dd4 \u0d87\u0dad\u0dd4\u0dc5\u0dda \u0dc0\u0dad\u0dd4\u0dbb \u0daf\u0ddd\u0dbb \u0d9c\u0dbd\u0db1\u0dc0\u0dcf. \u0d91\u0dc4\u0dd9\u0db1\u0dca \u0dc4\u0dd2\u0dbb\u0dd2\u0d9a\u0da9. \u0d87\u0dad\u0dca\u0dad\u0da7\u0db8 \u0d9c\u0ddc\u0da9\u0d9a\u0dca \u0daf\u0dd9\u0db1\u0dd9\u0d9a\u0dca \u0d92 \u0d9a\u0dcf\u0dbd\u0dd9\u0da7 \u0dbb\u0dc3\u0dca\u0dc3\u0dcf\u0dc0 \u0d85\u0dad\u0d87\u0dbb\u0dbd\u0dcf \u0daf\u0dcf\u0db1\u0dc0\u0dcf. \u0dc4\u0ddc\u0db3 \u0db8\u0da9\u0dd4\u0dc0\u0d9a\u0dca \u0db1\u0dd0\u0dad\u0dd2 \u0dc0\u0dd4\u0dab\u0dcf\u0db8 \u0dc0\u0dc4\u0dd2\u0db1\u0d9a\u0ddc\u0da7\u0dad\u0dca \u0d9a\u0dbb\u0daf\u0dbb\u0dba\u0dd2. \u0db4\u0dcf\u0dba\u0db1 \u0d9a\u0ddc\u0da7\u0dad\u0dca \u0d9a\u0dbb\u0daf\u0dbb\u0dba\u0dd2. \u0dc0\u0dc4\u0dd2\u0db1\u0d9a\u0ddc\u0da7 \u0dc0\u0dc5\u0d82 \u0db1\u0ddc\u0dad\u0dd9\u0db8\u0dd3 \u0dad\u0dd2\u0dba\u0dcf\u0d9c\u0db1\u0dca\u0db1 \u0dc0\u0dd2\u0daf\u0dd2\u0dc4\u0d9a\u0dca \u0db1\u0dd1. \u0db4\u0dcf\u0dba\u0db1\u0d9a\u0ddc\u0da7 \u0dad\u0daf \u0d85\u0dc0\u0dca \u0dbb\u0dc3\u0dca\u0db1\u0dd9\u0da7 \u0dc4\u0daf\u0db1 \u0dc0\u0dc5\u0d82 \u0db4\u0dd4\u0db4\u0dd4\u0dbb\u0db1\u0dc0\u0dcf. \u0d9a\u0dc0\u0dd4\u0dbb\u0dd4 \u0dc4\u0dbb\u0dd2 \u0d85\u0db4\u0dd2\u0da7 \u0dc3\u0dd9\u0dc0\u0dd2\u0dbd\u0dd2 \u0dad\u0dc4\u0da9\u0dd4 \u0da7\u0dd2\u0d9a\u0d9a\u0dca\u0dc0\u0dad\u0dca \u0daf\u0dd9\u0db1\u0dc0\u0dcf \u0db1\u0db8\u0dca \u0d92\u0d9a\u0dad\u0dca \u0dbd\u0ddc\u0d9a\u0dd4 \u0d8b\u0db4\u0d9a\u0dcf\u0dbb\u0dba\u0d9a\u0dca.\"\n\u0db4\u0dc0\u0dd4\u0dbd\u0dca \u0dad\u0dd2\u0dc4\u0d9a \u0db4\u0db8\u0dab \u0db4\u0dd2\u0dbb\u0dd2\u0dc3\u0d9a\u0dca \u0d9c\u0db8\u0dca\u0db8\u0dcf\u0db1\u0dba \u0dad\u0dd4\u0dc5 \u0dc0\u0dc5\u0d82 \u0d9a\u0dbb\u0dca\u0db8\u0dcf\u0db1\u0dca\u0dad\u0dba\u0dda \u0dba\u0dd9\u0daf\u0dd3 \u0dc3\u0dd2\u0da7\u0dd2\u0dad\u0dd2. \u0dc3\u0dca\u0dae\u0dd2\u0dbb \u0db8\u0da9\u0dd4 \u0db1\u0ddc\u0db8\u0dd0\u0dad\u0dd2 \u0dc0\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0db4\u0dcf\u0dba\u0db1 \u0d9a\u0dcf\u0dbd\u0dba\u0dda \u0daf\u0dd3 \u0db8\u0dd9\u0db1\u0dca\u0db8 \u0dc0\u0dd0\u0dc3\u0dd2 \u0dc3\u0db8\u0dba\u0dda \u0daf\u0dd3 \u0daf \u0daf\u0dd4\u0dc2\u0dca\u0d9a\u0dbb\u0dad\u0dcf \u0dc0\u0dd2\u0db3\u0dd3\u0db8\u0da7 \u0dc3\u0dd2\u0daf\u0dd4\u0dc0 \u0d87\u0dad\u0dd2 \u0db6\u0dc0 \u0db8\u0dda \u0d9c\u0dd0\u0db8\u0dd2\u0dba\u0ddd \u0db4\u0dc0\u0dc3\u0dad\u0dd2. \u0db8\u0dd0\u0da7\u0dd2 \u0db4\u0daf\u0d82 \u0d9a\u0dbb\u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0dba\u0db1\u0dca\u0dad\u0dca\u200d\u0dbb\u0dba\u0d9a\u0dca \u0dbd\u0db6\u0dcf\u0daf\u0dd9\u0db1\u0dca\u0db1\u0dda \u0db1\u0db8\u0dca \u0d91\u0dba \u0db8\u0dc4\u0dad\u0dca \u0db4\u0dc4\u0dc3\u0dd4\u0dc0\u0d9a\u0dca \u0db6\u0dc0 \u0d94\u0dc0\u0dd4\u0dc4\u0dd4 \u0db4\u0dc0\u0dc3\u0dad\u0dd2. \u0db4\u0dc4\u0dc3\u0dd4\u0d9a\u0db8\u0dca \u0db1\u0ddc\u0db8\u0dd0\u0dad\u0dd2\u0dc0\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0d87\u0dad\u0dd0\u0db8\u0dca \u0db4\u0dd2\u0dbb\u0dd2\u0dc3\u0dca \u0d9a\u0dbb\u0dca\u0db8\u0dcf\u0db1\u0dca\u0dad\u0dba\u0dd9\u0db1\u0dca \u0d88\u0dad\u0dca \u0dc0\u0dd9\u0db8\u0dd2\u0db1\u0dca \u0dc3\u0dd2\u0da7\u0dd2\u0db1 \u0db6\u0dc0 \u0daf \u0d9c\u0dd0\u0db8\u0dd2\u0dba\u0ddd \u0db4\u0dc0\u0dc3\u0dad\u0dd2.\u200d\n\u0dbb\u0dc5\u0dd4 \u0db8\u0dd0\u0da7\u0dd2 \u0db4\u0dd2\u0da9\u0d9a\u0dca \u0d85\u0db4\u0dd6\u0dbb\u0dca\u0dc0 \u0db1\u0dd2\u0dbb\u0dca\u0db8\u0dcf\u0dab\u0dba\u0d9a\u0dca \u0db6\u0dc0\u0da7 \u0db4\u0dd9\u0dbb\u0dc5\u0dd3\u0db8\u0dda \u0db8\u0db1\u0dcf \u0dc4\u0dd0\u0d9a\u0dd2\u0dba\u0dcf\u0dc0\u0dd9\u0db1\u0dca \u0dba\u0dd4\u0dad\u0dd4 \u0dba\u0dde\u0dc0\u0db1\u0dd2\u0dba\u0d9a \u0dc0\u0db1 \u0d9a\u0dda.\u0d91\u0db1\u0dca. \u0db1\u0dd2\u0dbd\u0d82\u0d9a\u0dcf \u0db4\u0dd0\u0dc0\u0dc3\u0dd4\u0dba\u0dda \u0db8\u0dd9\u0dc0\u0dd0\u0db1\u0dca\u0db1\u0d9a\u0dd2.\n\"\u0dbb\u0dc3\u0dca\u0dc3\u0dcf\u0dc0 \u0d9a\u0dbb\u0db1\u0dca\u0db1 \u0db8\u0dd0\u0da7\u0dd2 \u0db4\u0dc3\u0dca \u0dc4\u0ddc\u0dba\u0dcf\u0d9c\u0db1\u0dca\u0db1 \u0d91\u0d9a \u0dbd\u0dda\u0dc3\u0dd2 \u0db1\u0dd1. \u0d85\u0db4\u0dd2 \u0db4\u0dc3\u0dca \u0d9c\u0db1\u0dca\u0db1\u0dda \u0d9c\u0db8\u0dda \u0d9a\u0dd9\u0dc5\u0dc0\u0dbb\u0dda \u0dad\u0dd2\u0dba\u0dd9\u0db1 \u0db8\u0dab\u0dca\u0da9\u0dcf\u0dc0\u0dbd \u0dc0\u0dd0\u0dc0\u0dd9\u0db1\u0dca. \u0d9a\u0dd4\u0db9\u0dd4\u0dbb\u0dd4 \u0db8\u0dd0\u0daf\u0dd2\u0db1\u0dca \u0d9c\u0dd2\u0dc4\u0dd2\u0dbd\u0dca\u0dbd\u0dcf \u0d8b\u0dbb\u0dc0\u0dbd \u0db4\u0dd4\u0dbb\u0ddd\u0d9c\u0dd9\u0db1 \u0d9a\u0dbb\u0dda \u0dad\u0dd2\u0dba\u0dcf\u0d9c\u0dd9\u0db1 \u0dad\u0db8\u0dba\u0dd2 \u0db8\u0dd0\u0da7\u0dd2 \u0d85\u0daf\u0dd2\u0db1\u0dca\u0db1\u0dda. \u0d92\u0d9a \u0dbd\u0ddc\u0d9a\u0dd4 \u0daf\u0dd4\u0d9a\u0d9a\u0dca. \u0d92\u0dad\u0dca \u0d9a\u0dcf\u0da7\u0dc0\u0dad\u0dca \u0db6\u0dbb\u0d9a\u0dca \u0db1\u0dd0\u0dad\u0dd2\u0dc0 \u0d9a\u0dbb\u0db1 \u0db8\u0dda \u0daf\u0dd1\u0dad\u0dda \u0dbb\u0dc3\u0dca\u0dc3\u0dcf\u0dc0 \u0dbd\u0ddc\u0d9a\u0dd4 \u0db1\u0dd2\u0daf\u0dc4\u0dc3\u0d9a\u0dca. \u0d92\u0dad\u0dca \u0d85\u0db4\u0dd9\u0db1\u0dca \u0db4\u0dc3\u0dca\u0dc3\u0dda \u0db1\u0db8\u0dca \u0db8\u0dda \u0d9a\u0dbb\u0dca\u0db8\u0dcf\u0db1\u0dca\u0dad\u0dda \u0d9a\u0dbb\u0d9c\u0dd9\u0db1 \u0dba\u0db1\u0dca\u0db1 \u0d9a\u0dd9\u0db1\u0dd9\u0d9a\u0dca \u0d89\u0dad\u0dd4\u0dbb\u0dd4 \u0dc0\u0dd9\u0db1 \u0d91\u0d9a\u0d9a\u0dca \u0db1\u0dd1. \u0d85\u0db4\u0dd2 \u0dc0\u0dd2\u0db3\u0dd2\u0db1 \u0daf\u0dd4\u0d9a \u0dc0\u0dd2\u0db3\u0d9c\u0dd9\u0db1 \u0db8\u0dda \u0dbb\u0dc3\u0dca\u0dc3\u0dcf\u0dc0 \u0d9a\u0dbb\u0db1\u0dca\u0db1 \u0daf\u0dbb\u0dd4\u0dc0\u0ddd \u0d9a\u0dd0\u0db8\u0dd0\u0dad\u0dd2 \u0db1\u0dd1. \u0d9a\u0dcf\u0d9c\u0dd9\u0db1\u0dca\u0dc0\u0dad\u0dca \u0d8b\u0daf\u0dc0\u0dca\u0dc0\u0d9a\u0dca \u0db1\u0dd0\u0dad\u0dad\u0dca \u0da2\u0dd3\u0dc0\u0dad\u0dca\u0dc0\u0dd9\u0db1\u0dca\u0db1 \u0d95\u0db1 \u0db1\u0dd2\u0dc3\u0dcf \u0d85\u0db4\u0dd2 \u0dc4\u0dd0\u0db8 \u0d9a\u0dbb\u0daf\u0dbb\u0dba\u0d9a\u0dca\u0db8 \u0dc0\u0dd2\u0db3\u0d9c\u0dd9\u0db1 \u0dbb\u0dc3\u0dca\u0dc3\u0dcf\u0dc0 \u0d9a\u0dbb\u0db1\u0dc0\u0dcf.\"\n\u0da0\u0dd2\u0dbb\u0dcf\u0dad\u0dca \u0d9a\u0dcf\u0dbd\u0dba\u0d9a\u0dca \u0db8\u0dd4\u0dc5\u0dd4\u0dbd\u0dca\u0dbd\u0dda \u0db1\u0ddc\u0db1\u0dd0\u0dc3\u0dd3 \u0db4\u0dd0\u0dc0\u0dd0\u0dad\u0dd2 \u0db6\u0ddc\u0dc4\u0ddd\u0db8\u0dba\u0d9a\u0dca \u0daf\u0dda\u0dc1\u0dd3\u0dba \u0d9a\u0dbb\u0dca\u0db8\u0dcf\u0db1\u0dca\u0dad \u0d9a\u0dbb\u0d9c\u0dd9\u0db1 \u0dba\u0dcf\u0db8\u0dda\u0daf\u0dd3 \u0dc0\u0dad\u0dca\u0db8\u0db1\u0dca \u0dad\u0dbb\u0d9c\u0d9a\u0dcf\u0dbb\u0dd3 \u0dc0\u0dd2\u0dc0\u0dd8\u0dad \u0d86\u0dbb\u0dca\u0dae\u0dd2\u0d9a \u0dc0\u0da7\u0db4\u0dd2\u0da7\u0dcf\u0dc0 \u0dad\u0dd4\u0dc5 \u0d9a\u0db8\u0dca\u0d9a\u0da7\u0ddc\u0dc5\u0dd4 \u0dbb\u0dd0\u0dc3\u0d9a\u0da7 \u0db8\u0dd0\u0daf\u0dd2\u0dc0\u0db1\u0dca\u0db1\u0da7 \u0dc3\u0dd2\u0daf\u0dd4\u0dc0 \u0d87\u0dad\u0dd2 \u0dc0\u0d9c \u0db1\u0ddc\u0dbb\u0dc4\u0dc3\u0d9a\u0dd2. \u0db1\u0dc0\u0dd3\u0db1 \u0dad\u0dcf\u0d9a\u0dca\u0dc2\u0dab\u0dd2\u0d9a \u0db8\u0dd9\u0dc0\u0dbd\u0db8\u0dca \u0db7\u0dcf\u0dc0\u0dd2\u0dad\u0dba, \u0db1\u0dc0 \u0daf\u0dd0\u0db1\u0dd4\u0db8, \u0dc3\u0dcf\u0db0\u0dcf\u0dbb\u0dab \u0dc0\u0dd9\u0dc5\u0dd9\u0db3 \u0db4\u0ddc\u0dc5 \u0d85\u0dc0\u0dc3\u0dca\u0dae\u0dcf, \u0db1\u0dd2\u0dbb\u0dca\u0dc0\u0dca\u200d\u0dba\u0dcf\u0da2 \u0d85\u0dad\u0dc4\u0dd2\u0dad\u0daf\u0dd3\u0db8\u0dca \u0dc3\u0dc4\u0dd2\u0dad \u0dc0\u0dd0\u0da9\u0db4\u0dd2\u0dc5\u0dd2\u0dc0\u0dd9\u0dc5\u0d9a \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba \u0db4\u0dcf\u0dbb\u0db8\u0dca\u0db4\u0dbb\u0dd2\u0d9a \u0dc0\u0dc5\u0d82 \u0d9a\u0dbb\u0dca\u0db8\u0dcf\u0db1\u0dca\u0dad\u0d9a\u0dbb\u0dd4\u0dc0\u0db1\u0dca \u0daf \u0d85\u0dba\u0dd0\u0daf \u0dc3\u0dd2\u0da7\u0dd2\u0db1 \u0dc0\u0d9c \u0dc3\u0dd0\u0d9f\u0dc0\u0dd2\u0dba \u0db1\u0ddc\u0dc4\u0dd0\u0d9a\u0dd2 \u0dc3\u0dad\u0dca\u200d\u0dba\u0dba\u0d9a\u0dd2. \u0db8\u0dd0\u0da7\u0dd2 \u0dc0\u0dc5\u0d82 \u0db7\u0dcf\u0dc0\u0dd2\u0dad\u0dba \u0dc3\u0dd4\u0dbd\u0db6 \u0d9a\u0dbb\u0dbd\u0dd3\u0db8\u0dda \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba \u0db4\u0dd9\u0db1\u0dca\u0dc0\u0dcf \u0daf\u0dd9\u0db1 \u0d85\u0dad\u0dbb\u0db8 \u0d9a\u0dbb\u0dca\u0db8\u0dcf\u0db1\u0dca\u0dad\u0dba\u0dda \u0db1\u0dd2\u0dba\u0dd4\u0dad\u0dd4\u0dc0\u0dd6\u0dc0\u0db1\u0dca \u0dc0\u0dd9\u0dad \u0db1\u0dd2\u0dc3\u0dd2 \u0dbd\u0dd9\u0dc3 \u0d85\u0dad\u0daf\u0dd3\u0db8\u0dda \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba \u0d9c\u0dd0\u0db8\u0dd2\u0dba\u0ddd \u0db4\u0dd9\u0db1\u0dca\u0dc0\u0dcf \u0daf\u0dd9\u0dad\u0dd2.\n\u0daf\u0dc1\u0d9a \u0dad\u0dd4\u0db1\u0d9a \u0db4\u0db8\u0dab \u0dc3\u0dd2\u0da7 \u0d9a\u0dbb\u0dca\u0db8\u0dcf\u0db1\u0dca\u0dad\u0dba\u0dda \u0db1\u0dd2\u0dba\u0dd4\u0dad\u0dd4 \u0d91\u0db8\u0dca.\u0db6\u0dd3. \u0db4\u0dd2\u0dba\u0dc3\u0dda\u0db1 \u0db8\u0dc4\u0dad\u0dcf\u0d9c\u0dda \u0d86\u0dba\u0dcf\u0da0\u0db1\u0dba \u0db8\u0dd9\u0dc0\u0dd0\u0db1\u0dca\u0db1\u0d9a\u0dd2.\n\"\u0d9a\u0ddc\u0dba\u0dd2\u0dad\u0dbb\u0db8\u0dca \u0daf\u0dd4\u0d9a\u0dca \u0db8\u0dc4\u0db1\u0dca\u0dc3\u0dd2 \u0dc0\u0dd9\u0dbd\u0dcf \u0dc4\u0db8\u0dca\u0db6 \u0d9a\u0dd9\u0dbb\u0dd4\u0dc0\u0dad\u0dca \u0d85\u0daf \u0d9a\u0dcf\u0dbd\u0dda \u0dc4\u0dd0\u0da7\u0dd2\u0dba\u0da7 \u0db8\u0dda \u0dbb\u0dc3\u0dca\u0dc3\u0dcf\u0dc0\u0dd9\u0db1\u0dca \u0d89\u0dad\u0dd4\u0dbb\u0dd4\u0dc0\u0d9a\u0dca \u0d9a\u0dbb\u0db1\u0dca\u0db1 \u0d85\u0db8\u0dcf\u0dbb\u0dd4\u0dba\u0dd2. \u0dc4\u0dbb\u0dd2\u0dba\u0da7 \u0db6\u0dd0\u0dbd\u0dd4\u0dc0\u0ddc\u0dad\u0dca \u0db8\u0dda\u0d9a\u0dd9\u0db1\u0dca \u0dbd\u0ddc\u0d9a\u0dd4\u0db8 \u0dbd\u0dcf\u0db7\u0dba \u0d9c\u0db1\u0dca\u0db1\u0dda \u0d85\u0dad\u0dbb\u0db8\u0dd0\u0daf\u0dd2 \u0dc0\u0dd9\u0dc5\u0dd9\u0db1\u0dca\u0daf\u0ddd. \u0d85\u0db4\u0dd2 \u0d9a\u0dd2\u0dba\u0db1 \u0d9c\u0dcf\u0dab\u0da7 \u0d9a\u0dc0\u0daf\u0dcf\u0dc0\u0dad\u0dca \u0dc0\u0dd9\u0dc5\u0dd9\u0db1\u0dca\u0daf\u0ddd \u0d85\u0db4\u0dd9\u0db1\u0dca \u0dc0\u0dc5\u0d82 \u0d9c\u0db1\u0dca\u0db1\u0dda \u0db1\u0dd1. \u0d85\u0db4\u0dd2\u0da7 \u0dc4\u0dd0\u0db8\u0daf\u0dda\u0db8 \u0d9a\u0dbb\u0dbd\u0dcf \u0daf\u0dd9\u0db1\u0dca\u0db1 \u0d9a\u0dd2\u0dba\u0dbd\u0dcf \u0d85\u0db4\u0dd2 \u0d9a\u0dd2\u0dba\u0db1\u0dca\u0db1\u0dda \u0db1\u0dd1. \u0d85\u0db4\u0dda \u0dc0\u0dd2\u0dba\u0daf\u0db8\u0dd9\u0db1\u0dca \u0db8\u0dc4\u0db1\u0dca\u0dc3\u0dd2\u0dba\u0dd9\u0db1\u0dca \u0d9a\u0dbb\u0d9c\u0db1\u0dca\u0db1 \u0d85\u0db8\u0dcf\u0dbb\u0dd4 \u0daf\u0dda\u0dc0\u0dbd\u0dca \u0da7\u0dd2\u0d9a \u0d9a\u0dbb\u0d9c\u0db1\u0dca\u0db1 \u0d85\u0db4\u0dd2\u0da7 \u0d8b\u0daf\u0dc0\u0dd4 \u0d9a\u0dd9\u0dbb\u0dd4\u0dc0\u0ddc\u0dad\u0dca \u0d9a\u0dbb\u0daf\u0dbb\u0dba\u0d9a\u0dca \u0db1\u0dd0\u0dad\u0dd2\u0dc0 \u0db8\u0dda \u0dbb\u0dc3\u0dca\u0dc3\u0dcf\u0dc0 \u0d9a\u0dbb\u0d9c\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0d87\u0dad\u0dca\u0dad\u0da7\u0db8 \u0d85\u0db4\u0dd2\u0dad\u0dca \u0d9a\u0dbb\u0db1\u0dca\u0db1\u0dda \u0dc3\u0dda\u0dc0\u0dba\u0d9a\u0dca. \u0d85\u0db4\u0dd2 \u0db8\u0dda \u0dbb\u0dc3\u0dca\u0dc3\u0dcf\u0dc0 \u0d85\u0dad\u0d87\u0dbb\u0dd2\u0dba\u0ddc\u0dad\u0dca \u0dc0\u0dc5\u0d82 \u0dc4\u0daf\u0db1 \u0dc0\u0dd0\u0da9\u0dda \u0d9a\u0dbb\u0db1\u0dca\u0db1 \u0d9a\u0dd9\u0db1\u0dd9\u0d9a\u0dca \u0db1\u0dd1. \u0d85\u0db4\u0dd2\u0db8 \u0d9a\u0dbb\u0db1\u0dc0\u0dcf \u0d87\u0dbb\u0dd9\u0db1\u0dca\u0db1 \u0dc0\u0dd9\u0db1 \u0d9a\u0dc0\u0dd4\u0dbb\u0dd4\u0dc0\u0dad\u0dca \u0db8\u0dda \u0dbb\u0dc3\u0dca\u0dc3\u0dcf\u0dc0 \u0d9a\u0dbb\u0db1\u0dca\u0db1 \u0d9a\u0dd0\u0db8\u0dad\u0dd2\u0dad\u0dca \u0db1\u0dd1. \u0d9a\u0dbb\u0db1\u0dca\u0db1\u0dad\u0dca \u0db6\u0dd1 \u0d87\u0dad\u0dca\u0dad\u0da7\u0db8.\"\n\u0d91\u0d9a\u0dca \u0db4\u0dc3\u0dd9\u0d9a\u0dd2\u0db1\u0dca \u0db8\u0dd0\u0da7\u0dd2 \u0dc0\u0dc5\u0d82 \u0db7\u0dcf\u0dc0\u0dd2\u0dad\u0dba \u0dc3\u0dd4\u0dbd\u0db6 \u0d9a\u0dd2\u0dbb\u0dd3\u0db8\u0dda \u0d85\u0dc0\u0dc1\u0dca\u200d\u0dba\u0dad\u0dcf\u0dc0 \u0db4\u0dc3\u0d9a\u0dca \u0d9a\u0dc5\u0daf \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db8\u0dd0\u0da7\u0dd2 \u0dc0\u0dc5\u0d82 \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba\u0dd9\u0db1\u0dca \u0dc3\u0dd0\u0dbd\u0d9a\u0dd2\u0dba \u0dba\u0dd4\u0dad\u0dd4 \u0d85\u0d9c\u0dba\u0d9a\u0dca \u0dc3\u0db4\u0dd4\u0dbb\u0db1 \u0db8\u0dd0\u0dc4\u0dd2\u0d87\u0dbd\u0dca\u0dbd\u0dd1\u0dc0 \u0dc0\u0dcf\u0dc3\u0dd3\u0db1\u0dca\u0d9c\u0dda \u0dc3\u0dd2\u0dad\u0dd0\u0d9f\u0dd2 \u0d86\u0dba\u0dcf\u0da0\u0db1\u0dcf \u0dbb\u0dd0\u0dc3\u0d9a\u0dd2\u0db1\u0dca \u0db4\u0dd2\u0dbb\u0dd3 \u0d87\u0dad. \u0dc4\u0dd2\u0dbb\u0dd4 \u0d9a\u0dca\u200d\u0dbb\u0db8\u0dba\u0dd9\u0db1\u0dca \u0d88\u0dad\u0dd2\u0db1\u0dca \u0d88\u0dad\u0da7 \u0dba\u0db1\u0dca\u0db1\u0dcf\u0d9a\u0dca \u0db8\u0dd9\u0db1\u0dca \u0daf\u0dd2\u0dc3\u0dca\u0dc0\u0dda. \u0dad\u0dc0\u0dad\u0dca \u0db8\u0ddc\u0dc4\u0ddc\u0dad\u0d9a\u0daf\u0dd3 \u0d91\u0dc4\u0dd2 \u0dbb\u0dad\u0dca\u0db4\u0dd0\u0dc4\u0dd0\u0dba \u0dad\u0dd3\u0dc0\u0dca\u200d\u0dbb \u0dc0\u0dd3 \u0d9a\u0dca\u200d\u0dbb\u0db8\u0dba\u0dd9\u0db1\u0dca \u0dc3\u0dd0\u0d9f\u0dc0 \u0dba\u0db1\u0dd4 \u0d87\u0dad. \u0d89\u0db1\u0dd2\u0d9a\u0dca\u0db6\u0dd2\u0dad\u0dd2\u0dc0 \u0d8b\u0daf\u0dcf\u0dc0\u0db1 \u0d85\u0db3\u0dd4\u0dbb \u0db8\u0dda \u0d9c\u0dd0\u0db8\u0dd2\u0dba\u0db1\u0dca\u0da7 \u0d89\u0db8\u0dc4\u0dad\u0dca \u0d85\u0dc3\u0dca\u0dc0\u0dd0\u0dc3\u0dd2\u0dbd\u0dca\u0dbd\u0d9a\u0dca \u0d9c\u0dd9\u0db1 \u0daf\u0dd9\u0db1\u0dd4 \u0db1\u0dd2\u0dc3\u0dd0\u0d9a\u0dba. \u0d91\u0dc0\u0dd2\u0da7 \u0db8\u0dda \u0daf\u0ddd\u0db8\u0db1\u0dc3\u0dca\u0dc3 \u0db1\u0dd2\u0db8\u0dcf\u0dc0\u0db1 \u0daf\u0dc0\u0dc3\u0d9a\u0dca \u0db4\u0dd2\u0dc5\u0dd2\u0db6\u0db3 \u0d85\u0db4\u0dda\u0d9a\u0dca\u0dc2\u0dcf \u0d85\u0dad\u0ddd\u0dbb\u0d9a\u0dca \u0d94\u0dc0\u0dd4\u0db1\u0dca\u0d9c\u0dda \u0daf\u0dd9\u0db1\u0dd9\u0dad\u0dca \u0dad\u0dd4\u0dc5\u0dd2\u0db1\u0dca \u0daf\u0dd2\u0dc3\u0dca\u0dc0\u0db1\u0dd4 \u0d87\u0dad.\n\u0dc3\u0dd4\u0d9c\u0dad\u0dca \u0dc0\u0dd2\u0da2\u0dda\u0d9a\u0ddd\u0db1\u0dca \u0db8\u0dc4\u0dad\u0dcf \u0d85\u0dc0\u0dc3\u0db1 \u0dc3\u0dd2\u0daf\u0dd4\u0d9a\u0dc5\u0dda \u0db8\u0dd9\u0dc0\u0dd0\u0db1\u0dd2 \u0d89\u0dbd\u0dca\u0dbd\u0dd3\u0db8\u0d9a\u0dd2.\n\"\u0dc4\u0dbb\u0dd2\u0dba\u0da7 \u0db8\u0dd0\u0da7\u0dd2 \u0db4\u0daf\u0d82 \u0d9a\u0dbb\u0d9c\u0db1\u0dca\u0db1 \u0db6\u0dd0\u0dbb\u0dd2\u0dc0\u0dd4\u0dab\u0ddc\u0dad\u0dca \u0db4\u0dd4\u0da0\u0dca\u0da0\u0db1 \u0d9a\u0ddc\u0da7 \u0dc0\u0dc5\u0d82 \u0db4\u0dd4\u0db4\u0dd4\u0dbb\u0db1\u0dc0\u0dcf. \u0db8\u0dd4\u0dc5\u0dd4 \u0db8\u0dc4\u0db1\u0dca\u0dc3\u0dd2\u0dba\u0db8 \u0d85\u0db4\u0dad\u0dda \u0dba\u0db1\u0dc0\u0dcf. \u0d9a\u0d9a\u0dd4\u0dbd\u0dd9\u0db1\u0dca \u0db8\u0dd0\u0da7\u0dd2 \u0db4\u0dcf\u0d9c\u0dbd\u0dcf \u0db4\u0daf\u0db8 \u0d9c\u0db1\u0dca\u0db1 \u0dbd\u0ddc\u0d9a\u0dd4 \u0dc0\u0dd9\u0dbd\u0dcf\u0dc0\u0d9a\u0dca \u0dba\u0db1\u0dc0\u0dcf. \u0d92\u0dad\u0dca \u0db4\u0ddc\u0da9\u0dca\u0da9 \u0db6\u0dd0\u0dbb\u0dd2\u0dc0\u0dd4\u0dab\u0ddc\u0dad\u0dca \u0d94\u0d9a\u0dca\u0d9a\u0ddc\u0db8 \u0d89\u0dc0\u0dbb\u0dba\u0dd2.\n\u0db8\u0dd0\u0da7\u0dd2 \u0d85\u0db9\u0dbb\u0db1 \u0db8\u0dd0\u0dc2\u0dd2\u0db1\u0dca \u0d91\u0d9a\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf \u0db1\u0db8\u0dca \u0db4\u0dd0\u0dba \u0db7\u0dcf\u0d9c\u0dd9\u0da7 \u0daf\u0dc0\u0dc3\u0dca \u0d9c\u0dcf\u0dab\u0d9a\u0da7 \u0d87\u0dad\u0dd2\u0dc0\u0dd9\u0db1\u0dca\u0db1 \u0db8\u0dd0\u0da7\u0dd2 \u0d85\u0db9\u0dbb \u0d9c\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0d91\u0dc4\u0dd9\u0db8 \u0daf\u0dd9\u0dba\u0d9a\u0dca\u0dc0\u0dad\u0dca \u0d9c\u0db8\u0da7 \u0dbd\u0dd0\u0db6\u0dd9\u0db1\u0dc0\u0dcf \u0db1\u0db8\u0dca \u0d92\u0d9a \u0dbd\u0ddc\u0d9a\u0dd4 \u0daf\u0dd9\u0dba\u0d9a\u0dca. \u0dc0\u0dc5\u0d82 \u0db4\u0dd4\u0da0\u0dca\u0da0\u0db1\u0dca\u0db1 \u0daf\u0dbb, \u0db4\u0ddc\u0dbd\u0dca \u0dbd\u0dd9\u0dbd\u0dd2, \u0db4\u0ddc\u0dbd\u0dca \u0db4\u0dd2\u0dad\u0dd2 \u0dc0\u0d9c\u0dda \u0daf\u0dda\u0dc0\u0dbd\u0dca \u0d9c\u0dda\u0db1\u0dca\u0db1\u0dd9\u0dad\u0dca \u0dc3\u0dbd\u0dca\u0dbd\u0dd2 \u0daf\u0dd3\u0dbd\u0dcf. \u0db8\u0dda \u0dc4\u0dd0\u0db8\u0daf\u0dda\u0db8\u0dad\u0dca \u0d91\u0d9a\u0dca\u0d9a \u0d85\u0db4\u0dd9\u0db1\u0dca \u0db4\u0dc3\u0dca\u0dc3\u0dda \u0d9a\u0dc0\u0dd4\u0daf \u0db8\u0dda \u0dbb\u0dc3\u0dca\u0dc3\u0dcf\u0dc0 \u0d9a\u0dbb\u0db1\u0dca\u0db1\u0dda. \u0d92 \u0d9c\u0dd0\u0db1 \u0d9a\u0dc0\u0dd4\u0dbb\u0dd4\u0dc0\u0dad\u0dca \u0dc4\u0dd2\u0dad\u0db1\u0dca\u0db1\u0dda \u0db1\u0dd1.\"\n\u00a0\n\u0dc3\u0da7\u0dc4\u0db1 \u0dc3\u0dc4 \u0da1\u0dcf\u0dba\u0dcf\u0dbb\u0dd6\u0db4 \u0da9\u0db6\u0dca\u0dbd\u0dd2\u0dc0\u0dca.\u0db4\u0dca\u200d\u0dbb\u0daf\u0dd3\u0db4\u0dca \u0dad\u0db9\u0dd4\u0dad\u0dca\u0dad\u0dda\u0d9c\u0db8 \u0dc0\u0dd2\u0dc1\u0dda\u0dc2\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0d87\u0db8\u0dd0\u0dad\u0dd2 \u0dc3\u0da2\u0dd2\u0dad\u0dca \u0db4\u0dca\u200d\u0dbb\u0dda\u0db8\u0daf\u0dcf\u0dc3\n\u0dad\u0db8\u0dcf \u0db6\u0dd0\u0db3\u0dd4\u0db8\u0dca\u0d9a\u0dbb \u0dc4\u0ddc\u0dbb\u0dd4\u0db1\u0dca\u0d9c\u0dd9\u0db1\u0dca \u0db8\u0dd4\u0daf\u0dbd\u0dca \u0db1\u0ddc\u0d9c\u0dad\u0dca \u0db6\u0dc0\u0da7 \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1\u0dba\u0d9a\u0dca \u0d9a\u0dc5 \u0dba\u0dd4\u0dad\u0dd4 \u0db6\u0dc0 \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0db4\u0dcf\u0dad\u0dcf\u0dbd \u0d9a\u0dd4\u0da9\u0dd4 \u0db8\u0dd4\u0daf\u0dbd\u0dcf\u0dbd\u0dd2 \u0d9a\u0dd9\u0db1\u0dd9\u0d9a\u0dca \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb\u0db1 \u0db6\u0dc0 \u0db1\u0dd2\u0dc0\u0dcf\u0dc3 \u0dc4\u0dcf \u0d89\u0daf\u0dd2\u0d9a\u0dd2\u0dbb\u0dd3\u0db8\u0dca \u0d87\u0db8\u0dd0\u0dad\u0dd2 \u0dc3\u0da2\u0dd2\u0dad\u0dca \u0db4\u0dca\u200d\u0dbb\u0dda\u0db8\u0daf\u0dcf\u0dc3 \u0db8\u0dc4\u0dad\u0dcf \u0db4\u0dd0\u0dc0\u0dd0\u0dc3\u0dd3\u0dba.\n\u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0d91\u0dc3\u0dda \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0dc3\u0dd6\u0dbb\u0dd2\u0dba\u0dc0\u0dd0\u0dc0 \u0dc0\u0dd2\u0dc4\u0dcf\u0dbb\u0d9c\u0dbd \u0db8\u0dc4\u0dcf \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0da7 \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 35 \u0d9a\u0dca \u0dc0\u0da7\u0dd2\u0db1\u0dcf \u0db1\u0dc0 \u0db6\u0dc3\u0dca \u0dbb\u0dae\u0dba\u0d9a\u0dca \u0dbd\u0db6\u0dcf\u0daf\u0dd3\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0db4\u0dd0\u0dc0\u0dad\u0dd2 \u0d8b\u0dad\u0dca\u0dc3\u0dc0\u0dba\u0dda\u0daf\u0dd3\u0dba.\n\u0d91\u0dc4\u0dd2\u0daf\u0dd3 \u0dc0\u0dd0\u0da9\u0dd2\u0daf\u0dd4\u0dbb\u0da7\u0dad\u0dca \u0d85\u0daf\u0dc4\u0dc3\u0dca \u0daf\u0dd0\u0d9a\u0dca\u0dc0\u0dd6 \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf,\n\u0daf\u0dda\u0dc1\u0db4\u0dcf\u0dbd\u0db1 \u0dc0\u0dd2\u0dbb\u0dd4\u0daf\u0dca\u0db0\u0dc0\u0dcf\u0daf\u0dd2\u0dba\u0dd9\u0d9a\u0dca \u0db8\u0dcf\u0db0\u0dca\u200d\u0dba \u0db8\u0d9c\u0dd2\u0db1\u0dca \u0d9a\u0dd2\u0dba\u0db1\u0dc0\u0dcf, \u201c\u0dc3\u0da2\u0dd2\u0dad\u0dca \u0db4\u0dca\u200d\u0dbb\u0dda\u0db8\u0daf\u0dcf\u0dc3 \u0db6\u0dd0\u0db3\u0dd4\u0db8\u0dca\u0d9a\u0dbb\u0dba\u0dd9\u0db1\u0dca \u0db8\u0dd4\u0daf\u0dbd\u0dca \u0dbd\u0db6\u0dcf\u0d9c\u0dd9\u0db1\u0dbd\u0dd4. \u0db8\u0dcf \u0d92 \u0db1\u0dd2\u0dc3\u0dcf \u0db8\u0dcf\u0db0\u0dca\u200d\u0dba \u0dad\u0dd4\u0dc5\u0dd2\u0db1\u0dca \u0dc3\u0dd0\u0d9f\u0dc0\u0dd3 \u0dc3\u0dd2\u0da7\u0dd2\u0db1\u0dc0\u0dcf\u201d\u0dbd\u0dd4. \u0d94\u0dc4\u0dd4 \u0db8\u0da7 \u0d9a\u0dd2\u0dba\u0db1\u0dc0\u0dcf.\u201d \u0dc0\u0dc4\u0dcf\u0db8 \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1\u0dba\u0d9a\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb\u0db1\u0dca\u0db1\u201d\u0dbd\u0dd4. \u0db8\u0dcf \u0db6\u0dd0\u0db3\u0dd4\u0db8\u0dca\u0d9a\u0dbb\u200d\u0dd9\u0dba\u0db1\u0dca \u0db8\u0dd4\u0daf\u0dbd\u0dca \u0dc4\u0ddc\u0dbb\u0dcf \u0d9a\u0dcf\u0db4\u0dd4 \u0daf\u0dda\u0dc1\u0db4\u0dcf\u0dbd\u0db1 \u0db8\u0d82\u0d9a\u0ddc\u0dbd\u0dca\u0dbd\u0d9a\u0dcf\u0dbb\u0dba\u0dd9\u0d9a\u0dca \u0db1\u0ddc\u0dc0\u0db1 \u0db6\u0dc0 \u0db8\u0d9c\u0dda \u0daf\u0dd2\u0dc0\u0d82\u0d9c\u0dad \u0db4\u0dd2\u0dba\u0dcf\u0d9c\u0dda \u0db1\u0dcf\u0db8\u0dba\u0dd9\u0db1\u0dca, \u0da2\u0dd3\u0dc0\u0dad\u0dca\u0dc0 \u0dc3\u0dd2\u0da7\u0dd2\u0db1 \u0db8\u0d9c\u0dda \u0db8\u0dc0\u0d9c\u0dda \u0db1\u0dcf\u0db8\u0dba\u0dd9\u0db1\u0dca \u0daf\u0dd2\u0dc0\u0dd4\u0dbb\u0dcf \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb\u0db1\u0dc0\u0dcf. \u0db8\u0da7 \u0d85\u0daf \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1 \u0dbd\u0db6\u0dcf\u0daf\u0dd9\u0db1\u0dca\u0db1 \u0d9a\u0dd2\u0dba\u0dcf \u0d9a\u0dd2\u0dba\u0db1\u0dca\u0db1\u0dda \u0d9a\u0dc0\u0dd4\u0daf? \u0d91\u0dc4\u0dd9\u0db8 \u0d9a\u0dd2\u0dba\u0db1\u0dca\u0db1\u0dda \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0dc3\u0dd2\u0da7\u0dd2\u0db1 \u0db4\u0dcf\u0dad\u0dcf\u0dbd \u0d9a\u0dd4\u0da9\u0dd4 \u0db8\u0dd4\u0daf\u0dbd\u0dcf\u0dbd\u0dd2 \u0d9a\u0dd9\u0db1\u0dd9\u0d9a\u0dca. \u0d8a\u0dc3\u0dd2 \u0d9a\u0dd1\u0dc2\u0dca \u0db8\u0d9f\u0dd2\u0db1\u0dca \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0d9a\u0dd4\u0da9\u0dd4 \u0dc0\u0dca\u200d\u0dba\u0dcf\u0db4\u0dcf\u0dbb \u0dc3\u0dd2\u0daf\u0dd4\u0d9a\u0dbb\u0db1 \u0d9a\u0dd4\u0da9\u0dd4 \u0d9a\u0db4\u0dca\u0db4\u0dd2\u0dad\u0dca\u0dad\u0dd9\u0d9a\u0dca. \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0d9a\u0dd4\u0da9\u0dd4 \u0db8\u0dd4\u0daf\u0dbd\u0dd2\u0dbd\u0dcf\u0d9c\u0dda \u0d89\u0dbd\u0dca\u0dbd\u0dd3\u0db8\u0dca\u0dc0\u0dbd\u0da7 \u0d85\u0db1\u0dd4\u0dc0 \u0db8\u0dcf \u0d9a\u0dd2\u0dc3\u0dd2\u0dc0\u0dd2\u0da7\u0d9a \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1 \u0dbd\u0db6\u0dcf\u0daf\u0dd9\u0db1\u0dca\u0db1\u0dda \u0db1\u0dd0\u0dc4\u0dd0. \u0db8\u0dcf \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1 \u0dbd\u0db6\u0dcf\u0daf\u0dd9\u0db1\u0dca\u0db1\u0dda \u0dbb\u0da7\u0dda \u0da2\u0db1\u0dad\u0dcf\u0dc0\u0da7 \u0db4\u0db8\u0dab\u0dba\u0dd2. \u0db8\u0da7 \u0dbb\u0da7\u0dda \u0da2\u0db1\u0dad\u0dcf\u0dc0\u0da7 \u0db4\u0dd0\u0dc0\u0dd0\u0dc3\u0dd3\u0db8\u0da7 \u0dad\u0dd2\u0db6\u0dd9\u0db1\u0dca\u0db1\u0dda \u0d91\u0d9a\u0db8 \u0daf\u0dd9\u0dba\u0dba\u0dd2. \u0d92 \u0db8\u0d9c\u0dda \u0daf\u0dd1\u0dad\u0dca \u0d89\u0dad\u0dcf\u0db8 \u0db4\u0dd2\u0dbb\u0dd2\u0dc3\u0dd4\u0daf\u0dd4\u0dba\u0dd2. \u0db8\u0dcf \u0db4\u0da9\u0dd2 \u0db1\u0da9\u0dd2, \u0db1\u0dd2\u0dbd \u0db1\u0dd2\u0dc0\u0dcf\u0dc3, \u0daf\u0dd3\u0db8\u0db1\u0dcf \u0db1\u0ddc\u0d9c\u0db1\u0dca\u0db1 \u0daf\u0dda\u0dc1\u0db4\u0dcf\u0dbd\u0db1\u0da5\u0dba\u0dd9\u0d9a\u0dca. \u0dc3\u0dd1\u0db8 \u0db8\u0dcf\u0dc3\u0dba\u0d9a\u0db8 \u0db8\u0da7 \u0dbd\u0dd0\u0db6\u0dd9\u0db1 \u0db8\u0dd4\u0daf\u0dbd\u0dca \u0db8\u0dd9\u0dbb\u0da7 \u0d85\u0dc4\u0dd2\u0d82\u0dc3\u0d9a \u0d85\u0dc3\u0dbb\u0dab \u0da2\u0db1\u0dad\u0dcf\u0dc0\u0da7 \u0db1\u0dd2\u0dc0\u0dcf\u0dc3 \u0dc3\u0dd1\u0daf\u0dd3\u0db8\u0da7 \u0db8\u0dcf \u0dc3\u0dd9\u0dc0\u0dab \u0d85\u0dbb\u0db8\u0dd4\u0daf\u0dbd\u0da7 \u0dba\u0ddc\u0db8\u0dd4 \u0d9a\u0dbb\u0db1\u0dc0\u0dcf.\n\u201c\u0d94\u0dc0\u0dcf \u0daf\u0dd9\u0db1\u0dd4 \u0db4\u0dbb\u0dc4\u0da7 \u0dad\u0db8\u0dcf \u0dc3\u0db8\u0dca\u0db8\u0dad\u0dba\u0dd9\u0dc4\u0dd2 \u0db4\u0dd2\u0dc4\u0dd2\u0da7\u0dcf \u0dc3\u0dd2\u0da7\u201d \u0dba\u0db1\u0dd4\u0dc0\u0dd9\u0db1\u0dca \u0d85\u0db4\u0dda \u0dc3\u0dcf\u0dc4\u0dd2\u0dad\u0dca\u200d\u0dba\u0dba\u0dda \u0d89\u0db4\u0dd0\u0dbb\u0dab\u0dd2 \u0dc0\u0daf\u0db1\u0d9a\u0dca \u0dad\u0dd2\u0db6\u0dd9\u0db1\u0dc0\u0dcf. \u0d91\u0dba \u0d94\u0db6 \u0d9a\u0dc0\u0dd4\u0dbb\u0dd4\u0dad\u0dca \u0d85\u0dc3\u0dcf \u0d87\u0dad\u0dd2. \u0d91\u0db1\u0db8\u0dca \u0d85\u0db1\u0dd4\u0db1\u0dca\u0da7 \u0db6\u0dab \u0daf\u0dd9\u0dc3\u0db1\u0dca\u0db1\u0da7 \u0db4\u0dd9\u0dbb \u0dad\u0db8\u0db1\u0dca \u0dc3\u0dd4\u0daf\u0dd4\u0dc3\u0dd4 \u0d9c\u0dd4\u0dab\u0dba\u0dd9\u0dc4\u0dd2 \u0db4\u0dd2\u0dc4\u0dd2\u0da7\u0dcf \u0dc3\u0dd2\u0da7\u0dd2\u0dba \u0dba\u0dd4\u0dad\u0dd4\u0dba \u0dba\u0db1\u0dca\u0db1\u0dba\u0dd2. \u0db6\u0dd4\u0daf\u0dd4\u0dbb\u0da2\u0dcf\u0dab\u0db1\u0dca \u0dc0\u0dc4\u0db1\u0dca\u0dc3\u0dda\u0dad\u0dca \u0db0\u0db8\u0dca\u0db8\u0db4\u0daf\u0dba\u0dd9\u0dc4\u0dd2\u0dad\u0dca \u0db8\u0dda \u0dc3\u0db8\u0dca\u0db6\u0db1\u0dca\u0db0\u0dc0 \u0daf\u0dda\u0dc1\u0db1\u0dcf \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf. \u0db8\u0da7 \u0db8\u0dda \u0dc0\u0daf\u0db1 \u0db8\u0dad\u0d9a\u0dca \u0dc0\u0dd4\u0dab\u0dda \u0db4\u0dc3\u0dd4\u0d9c\u0dd2\u0dba \u0daf\u0dd2\u0db1\u0dc0\u0dbd \u0d85\u0db4\u0dda \u0db8\u0dd2\u0dad\u0dd4\u0dbb\u0db1\u0dca \u0db4\u0dd2\u0dbb\u0dd2\u0dc3\u0d9a\u0dca \u0dbb\u0da7\u0da7 \u0daf\u0dd4\u0db1\u0dca \u0db4\u0dab\u0dd2\u0dc0\u0dd2\u0da9\u0dba\u0d9a\u0dca \u0d85\u0dc4\u0dbd\u0dba\u0dd2. \u0d85\u0daf \u0dbb\u0da7\u0dda \u0db7\u0dd3\u0dc2\u0dab\u0dba, \u0db4\u0dcf\u0dad\u0dcf\u0dbd\u0dba, \u0d85\u0dc0\u0db1\u0dd3\u0dad\u0dd2\u0dba \u0d87\u0dad\u0dd2 \u0db6\u0dc0\u0da7 \u0d94\u0dc0\u0dd4\u0db1\u0dca \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb\u0db1\u0dc0\u0dcf. \u0db8\u0dd9\u0dba \u0db1\u0dd0\u0dad\u0dd2 \u0d9a\u0dd2\u0dbb\u0dd3\u0db8\u0da7 \u0db1\u0db8\u0dca \u0db1\u0dd0\u0dc0\u0dad \u0d94\u0dc0\u0dd4\u0db1\u0dca\u0da7 \u0db6\u0dbd\u0dba \u0dbd\u0db6\u0dcf\u0daf\u0dd9\u0db1\u0dca\u0db1\u0dbd\u0dd4. \u0dbb\u0da7\u0dda \u0dc4\u0dd2\u0da7\u0db4\u0dd4 \u0db1\u0dcf\u0dba\u0d9a\u0dba\u0dcf\u0dad\u0dca \u0db8\u0dda \u0db4\u0dd2\u0dc5\u0dd2\u0db6\u0db3\u0dc0 \u0db8\u0dcf\u0db0\u0dca\u200d\u0dba \u0db8\u0d9f\u0dd2\u0db1\u0dca \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dcf. \u0d85\u0daf \u0dbb\u0da7 \u0db4\u0dcf\u0dad\u0dcf\u0dbd\u0dba\u0da7 \u0dba\u0da7\u0dad\u0dca \u0dc0\u0dd3 \u0d87\u0dad\u0dd2 \u0db6\u0dc0 \u0d94\u0dc4\u0dd4 \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb\u0db1\u0dc0\u0dcf. \u0d85\u0daf \u0db8\u0dd9\u0dc3\u0dda \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb\u0db1\u0dca\u0db1\u0dda \u0d9a\u0dc0\u0dd4\u0daf? \u0db8\u0dd9\u0dc3\u0dda \u0db4\u0dc0\u0dc3\u0db1\u0dca\u0db1\u0dda \u0db4\u0dc3\u0dd4\u0d9c\u0dd2\u0dba \u0d9a\u0dcf\u0dbd\u0dba\u0dda \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0db7\u0dd3\u0dc2\u0dab\u0dba \u0d87\u0dad\u0dd2 \u0d9a\u0dc5 \u0db7\u0dd3\u0dc2\u0dab \u0dc3\u0d82\u0dc3\u0dca\u0d9a\u0dd8\u0dad\u0dd2\u0dba\u0dda \u0db4\u0dd3\u0dad\u0dd8\u0dc0\u0dbb\u0dba\u0dcf\u0dba\u0dd2. \u0d94\u0db6\u0da7 \u0db8\u0dad\u0d9a \u0d87\u0dad\u0dd2 \u0db4\u0dc3\u0dd4\u0d9c\u0dd2\u0dba \u0d9a\u0dcf\u0dbd\u0dba\u0dda \u0dc3\u0dd2\u0da7\u0dd2 \u0db4\u0dcf\u0dad\u0dcf\u0dbd \u0db1\u0dcf\u0dba\u0d9a\u0dba\u0db1\u0dca, \u2018\u0db4\u0dad\u0ddd\u0dbd\u0dba\u0dcf\u2019, \u2018\u0dc0\u0dd0\u0da7\u0d9a\u0ddc\u0dbd\u0dd4\u0dc0\u0dcf\u2019, \u2018\u0dc0\u0db8\u0dca\u0db6\u0ddc\u0da7\u0dca\u0da7\u0dcf\u2019, \u2018\u0d86\u0db8\u0dd2 \u0da2\u0dd2\u0db1\u0dda\u2019 \u0d86\u0daf\u0dd3 \u0dc0\u0dc1\u0dba\u0dd9\u0db1\u0dca \u0dc0\u0dd2\u0dc0\u0dd2\u0db0 \u0db4\u0dcf\u0dad\u0dcf\u0dbd \u0db4\u0dd4\u0daf\u0dca\u0d9c\u0dbd\u0dba\u0db1\u0dca \u0d91\u0daf\u0dcf \u0dbb\u0da7\u0dda \u0dc4\u0dd2\u0da7\u0dd2\u0dba\u0dcf. \u0d91\u0daf\u0dcf \u0d91\u0dbd\u0dd9\u0dc3 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0db8\u0dcf\u0dc6\u0dd2\u0dba\u0dcf\u0dc0\u0dda \u2018\u0d9c\u0ddd\u0da9\u0dca \u0dc6\u0dcf\u0daf\u0dbb\u0dca\u2019 \u0d85\u0daf \u0db8\u0dd9\u0dbd\u0dd9\u0dc3 \u0db4\u0dca\u200d\u0dbb\u0d9a\u0dcf\u0dc1 \u0d9a\u0dd2\u0dbb\u0dd3\u0db8 \u0dc0\u0dd2\u0dc4\u0dd2\u0dc5\u0dd4\u0dc0\u0da7 \u0d9a\u0dbb\u0dd4\u0dab\u0d9a\u0dca. \u0db4\u0dc3\u0dd4\u0d9c\u0dd2\u0dba \u0dc3\u0db8\u0dba\u0dda \u0dc3\u0dd6\u0dbb\u0dd2\u0dba\u0dc0\u0dd0\u0dc0 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db8\u0daf\u0dd4\u0dbb\u0dd4\u0dc0\u0db1\u0dca \u0db8\u0dbb\u0db1\u0dc0\u0dcf \u0dc0\u0d9c\u0dda \u0db8\u0dd2\u0db1\u0dd2\u0dc3\u0dd4\u0db1\u0dca \u0db8\u0dbb\u0dcf \u0daf\u0dd0\u0db8\u0dca\u0db8\u0dcf. \u0db8\u0dd2\u0db1\u0dd2\u0dc3\u0dca \u0da2\u0dd3\u0dc0\u0dd2\u0dad \u0dbb\u0dd4\u0db4\u0dd2\u0dba\u0dbd\u0dca \u0daf\u0dcf\u0dc4\u0da7, \u0db4\u0db1\u0dca\u0daf\u0dcf\u0dc4\u0da7 \u0dad\u0d9a\u0dca\u0dc3\u0dda\u0dbb\u0dd4 \u0d9a\u0dc5\u0dcf. \u0d92 \u0db8\u0dc4\u0dcf \u0db8\u0dd2\u0db1\u0dd3\u0db8\u0dbb\u0dd4 \u0db1\u0dd2\u0db1\u0dca\u0daf\u0dd2\u0dad \u0db4\u0dcf\u0dad\u0dcf\u0dbd \u0dc3\u0d82\u0dc3\u0dca\u0d9a\u0dd8\u0dad\u0dd2\u0dba \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dc5 \u0dc4\u0dcf\u0daf\u0dba\u0dcf \u0d85\u0daf \u0db4\u0db1\u0dca\u0dc3\u0dbd\u0dd9\u0db1\u0dca \u0d91\u0dc5\u0dd2\u0dba\u0da7 \u0d87\u0dc0\u0dd2\u0dad\u0dca \u0d85\u0db4\u0da7 \u0da0\u0ddd\u0daf\u0db1\u0dcf \u0d9a\u0dbb\u0db1\u0dc0\u0dcf. \u0d85\u0db1\u0dd4\u0db1\u0dca\u0da7 \u0db6\u0dab \u0daf\u0dda\u0dc1\u0db1\u0dcf \u0d9a\u0dbb\u0db1\u0dca\u0db1\u0da7 \u0db4\u0dd9\u0dbb \u0dad\u0db8\u0db1\u0dca \u0dc3\u0dd4\u0daf\u0dd4\u0dc3\u0dd4 \u0d9c\u0dd4\u0dab\u0dba\u0dd9\u0dc4\u0dd2 \u0db4\u0dd2\u0dc4\u0dd2\u0da7\u0dcf \u0dc3\u0dd2\u0da7\u0dd2\u0db1 \u0dbd\u0dd9\u0dc3 \u0db8\u0dcf \u0d91\u0dad\u0dd4\u0db8\u0db1\u0dca\u0da7 \u0db4\u0dc0\u0dc3\u0db1\u0dca\u0db1\u0da7 \u0d9a\u0dd0\u0db8\u0dd0\u0dad\u0dd2\u0dba\u0dd2.\n\u0dc4\u0db8\u0dca\u0db6\u0db1\u0dca\u0dad\u0ddc\u0da7, \u0dc3\u0dd6\u0dbb\u0dd2\u0dba\u0dc0\u0dd0\u0dc0, \u0dc0\u0dd2\u0dc4\u0dcf\u0dbb\u0d9c\u0dbd \u0db8\u0dc4\u0dcf \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0daf\u0dd6 \u0daf\u0dbb\u0dd4\u0dc0\u0db1\u0dca\u0d9c\u0dda \u0db4\u0dca\u200d\u0dbb\u0dba\u0ddd\u0da2\u0db1\u0dba \u0db4\u0dd2\u0dab\u0dd2\u0dc3 \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 35 \u0d9a\u0dca \u0db4\u0db8\u0dab \u0dc0\u0da7\u0dd2\u0db1\u0dcf \u0db1\u0dc0\u0dd3\u0db1 \u0db6\u0dc3\u0dca \u0dbb\u0dae\u0dba\u0d9a\u0dca \u0d85\u0daf \u0dbd\u0db6\u0dcf\u0daf\u0dd3\u0db8\u0da7 \u0dc4\u0dd0\u0d9a\u0dd2\u0dc0\u0dd3\u0db8 \u0db4\u0dd2\u0dc5\u0dd2\u0db6\u0db3\u0dc0 \u0db8\u0dcf \u0db6\u0dd9\u0dc4\u0dd9\u0dc0\u0dd2\u0db1\u0dca \u0dc3\u0dad\u0dd4\u0da7\u0da7 \u0db4\u0dad\u0dca\u0dc0\u0dd9\u0db1\u0dc0\u0dcf. \u0db8\u0dd9\u0dba \u0dbd\u0db6\u0dcf\u0daf\u0dd3\u0db8\u0da7 \u0db8\u0dcf \u0dc3\u0dd6\u0daf\u0dcf\u0db1\u0db8\u0dca \u0dc0\u0dd4\u0dab\u0dda \u0db8\u0d9c\u0dda \u0da2\u0db1\u0dca\u0db8 \u0daf\u0dd2\u0db1\u0dba \u0dba\u0dd9\u0daf\u0dd3 \u0dad\u0dd2\u0db6\u0dd6 \u0da2\u0db1\u0dc0\u0dcf\u0dbb\u0dd2 12 \u0dc0\u0dd0\u0db1\u0dd2\u0daf\u0dcf\u0dba\u0dd2. \u0db1\u0db8\u0dd4\u0dad\u0dca \u0db4\u0dc5\u0dcf\u0dad\u0dca \u0db4\u0dcf\u0dbd\u0db1 \u0db8\u0dd0\u0dad\u0dd2\u0dc0\u0dbb\u0dab\u0dba \u0db1\u0dd2\u0dc3\u0dcf \u0d91\u0dba \u0dbd\u0db6\u0dcf\u0daf\u0dd3\u0db8 \u0dad\u0dc4\u0db1\u0db8\u0dca \u0dc0\u0dd4\u0dab\u0dcf. \u0db6\u0dc3\u0dca \u0dbb\u0dae\u0dba \u0db4\u0dcf\u0dc3\u0dbd\u0da7 \u0dbd\u0db6\u0dcf\u0daf\u0dd3\u0db8\u0da7 \u0db8\u0dd9\u0dad\u0dbb\u0db8\u0dca \u0d9a\u0dcf\u0dbd\u0dba\u0d9a\u0dca \u0db4\u0dca\u200d\u0dbb\u0db8\u0dcf\u0daf \u0dc0\u0dd4\u0dab\u0dda \u0d91\u0db1\u0dd2\u0dc3\u0dba\u0dd2. \u0db8\u0d9c\u0dda \u0da2\u0db1\u0dca\u0db8 \u0daf\u0dd2\u0db1\u0dba\u0daf\u0dcf\u0db8 \u0db8\u0dd9\u0dba \u0daf\u0dd6 \u0daf\u0dbb\u0dd4\u0dc0\u0db1\u0dca\u0da7 \u0dbd\u0db6\u0dcf\u0daf\u0dd9\u0db1\u0dca\u0db1 \u0db6\u0dd0\u0dbb\u0dd2\u0dc0\u0dd3\u0db8 \u0d9c\u0dd0\u0db1 \u0db8\u0dcf \u0d9a\u0db1\u0d9c\u0dcf\u0da7\u0dd4 \u0dc0\u0db1\u0dc0\u0dcf. \u0db4\u0dc3\u0dd4\u0d9c\u0dd2\u0dba \u0db4\u0dc5\u0dcf\u0dad\u0dca \u0db4\u0dcf\u0dbd\u0db1 \u0db8\u0dd0\u0dad\u0dd2\u0dc0\u0dbb\u0dab\u0dba \u0db1\u0dd2\u0dc3\u0dcf \u0db4\u0dcf\u0dc3\u0dbd\u0dca\u0dc0\u0dbd\u0da7 \u0db6\u0dc3\u0dca \u0dbb\u0dae \u0dbd\u0db6\u0dcf\u0daf\u0dd3\u0db8 \u0db8\u0dd9\u0db1\u0dca\u0db8 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dc0\u0dbd \u0daf\u0dc4\u0db8\u0dca \u0db4\u0dcf\u0dc3\u0dbd\u0dca \u0dc3\u0dd1\u0daf\u0dd3\u0db8\u0daf \u0dad\u0dc4\u0db1\u0db8\u0dca \u0dc0\u0dd4\u0dab\u0dcf. \u0db1\u0db8\u0dd4\u0dad\u0dca \u0db8\u0dd0\u0dad\u0dd2\u0dc0\u0dbb\u0dab\u0dba \u0d9a\u0dcf\u0dbd\u0dba\u0dda\u0daf\u0dd3 \u0db8\u0dd9\u0db8 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0d87\u0dad\u0dd0\u0db8\u0dca \u0d85\u0dba \u0da2\u0db1\u0dad\u0dcf\u0dc0\u0da7 \u0db8\u0dad\u0dca\u0db4\u0dd0\u0db1\u0dca \u0db1\u0db8\u0dca \u0dbd\u0db6\u0dcf \u0daf\u0dd4\u0db1\u0dca\u0db1\u0dcf. \u0db1\u0db8\u0dd4\u0dad\u0dca \u0d9a\u0dd2\u0dc3\u0dd2\u0dc0\u0d9a\u0dd4\u0dad\u0dca \u0d91\u0dbd\u0dd9\u0dc3 \u0db8\u0dad\u0dca\u0db4\u0dd0\u0db1\u0dca \u0dbd\u0db6\u0dcf\u0daf\u0dd3\u0db8 \u0dad\u0dc4\u0db1\u0db8\u0dca \u0d9a\u0dc5\u0dda \u0db1\u0dd0\u0dc4\u0dd0. \u0d94\u0dc0\u0dd4\u0db1\u0dca \u0dc4\u0dbb\u0dc3\u0dca \u0dc0\u0dd4\u0dab\u0dda \u0daf\u0dd6 \u0daf\u0dbb\u0dd4\u0dc0\u0db1\u0dca\u0da7 \u0dbd\u0db6\u0dcf\u0daf\u0dd9\u0db1 \u0db6\u0dc3\u0dca \u0dbb\u0dae\u0dc0\u0dbd\u0da7\u0dba\u0dd2, \u0daf\u0dc4\u0db8\u0dca \u0db4\u0dcf\u0dc3\u0dbd\u0dca \u0d9c\u0ddc\u0da9\u0db1\u0dd0\u0d9c\u0dd2\u0dbd\u0dd2\u0dc0\u0dbd\u0da7\u0dba\u0dd2.\n\u0d85\u0db4 \u0db8\u0dda \u0dc0\u0db1\u0dc0\u0dd2\u0da7 \u0db8\u0dda \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0db4\u0dcf\u0dc3\u0dbd\u0dca \u0dbb\u0dd0\u0dc3\u0d9a\u0da7 \u0db1\u0dc0 \u0db6\u0dc3\u0dca \u0dbb\u0dae \u0dbd\u0db6\u0dcf\u0daf\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0dad\u0dc0\u0dad\u0dca \u0db4\u0dcf\u0dc3\u0dbd\u0dca \u0d9c\u0dab\u0db1\u0dcf\u0dc0\u0d9a\u0dd2\u0db1\u0dca\u0db8 \u0d94\u0dc0\u0dd4\u0db1\u0dca\u0da7\u0dad\u0dca \u0db1\u0dc0 \u0db6\u0dc3\u0dca \u0dbb\u0dae \u0dbd\u0db6\u0dcf\u0daf\u0dd9\u0db1 \u0dbd\u0dd9\u0dc3 \u0db8\u0dcf \u0dc0\u0dd9\u0dad \u0d89\u0dbd\u0dca\u0dbd\u0dd3\u0db8\u0dca \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf. \u0d92 \u0d85\u0db1\u0dd4\u0dc0 \u0db8\u0dda \u0dc0\u0dc3\u0dbb\u0dda\u0daf\u0dd3 \u0dc3\u0dc4 \u0dbd\u0db6\u0db1 \u0dc0\u0dc3\u0dbb \u0dad\u0dd4\u0dc5\u0daf\u0dd3 \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0dad\u0dc0\u0dad\u0dca \u0db4\u0dcf\u0dc3\u0dbd\u0dca 30 \u0d9a\u0da7 \u0db4\u0db8\u0dab \u0db6\u0dc3\u0dca \u0dbb\u0dae \u0dbd\u0db6\u0dcf\u0daf\u0dd3\u0db8\u0da7 \u0db8\u0dcf \u0dad\u0dd3\u0dbb\u0dab\u0dba \u0d9a\u0dc5 \u0db6\u0dc0 \u0dc3\u0dad\u0dd4\u0da7\u0dd2\u0db1\u0dca \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb\u0db1\u0dca\u0db1 \u0d9a\u0dd0\u0db8\u0dd0\u0dad\u0dd2\u0dba\u0dd2. \u0dc3\u0dd6\u0dbb\u0dd2\u0dba\u0dc0\u0dd0\u0dc0 \u0d9a\u0ddc\u0da7\u0dca\u0da8\u0dcf\u0dc3\u0dba\u0dda \u0dad\u0dc0\u0dad\u0dca \u0db4\u0dcf\u0dc3\u0dbd\u0dca \u0d9a\u0dd2\u0dc4\u0dd2\u0db4\u0dba\u0d9a\u0dd4\u0dad\u0dca \u0db8\u0dcf \u0d92 \u0dc3\u0db3\u0dc4\u0dcf \u0dad\u0ddd\u0dbb\u0dcf\u0d9c\u0dd9\u0db1 \u0dad\u0dd2\u0db6\u0dd9\u0db1\u0dc0\u0dcf.\n\u0db8\u0dd9\u0db8 \u0db4\u0dcf\u0dc3\u0dbd\u0dda \u0d89\u0d9c\u0dd9\u0db1\u0dd4\u0db8 \u0dbd\u0db6\u0db1 \u0daf\u0dd6 \u0daf\u0dbb\u0dd4\u0dc0\u0db1\u0dca \u0d89\u0dad\u0dcf\u0db8 \u0daf\u0d9a\u0dca\u0dc2\u0dba\u0dd2. \u0d92 \u0db1\u0dd2\u0dc3\u0dcf \u0db4\u0dc3\u0dca \u0dc0\u0dbb\u0d9a\u0dca\u0db8 \u0db8\u0dda \u0db4\u0dcf\u0dc3\u0dbd \u0d9a\u0dbd\u0dcf\u0db4 \u0dad\u0dbb\u0d9c\u0dc0\u0dbd\u0dd2\u0db1\u0dca \u0db4\u0dc5\u0db8\u0dd4 \u0dad\u0dd0\u0db1\u0da7 \u0db4\u0dd0\u0db8\u0dd2\u0dab\u0dd2\u0dba\u0dcf. \u0d91\u0db8 \u0db1\u0dd2\u0dc3\u0dcf \u0db8\u0dd9\u0db8 \u0db4\u0dcf\u0dc3\u0dbd\u0dda \u0daf\u0dd6 \u0daf\u0dbb\u0dd4\u0dc0\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0db8\u0dcf \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 35 \u0d9a\u0dca \u0dc0\u0da7\u0dd2\u0db1\u0dcf \u0db8\u0dc4\u0dbd\u0dca \u0db1\u0dd2\u0dc0\u0dc3\u0d9a\u0dca \u0dbd\u0db6\u0dcf\u0daf\u0dd3\u0db8\u0da7 \u0dc3\u0dd6\u0daf\u0dcf\u0db1\u0db8\u0dca. \u0d91\u0dba \u0dc0\u0dd9\u0db1\u0dad\u0dca \u0d9a\u0dd2\u0dc3\u0dd2\u0db8 \u0db4\u0dcf\u0dc3\u0dbd\u0d9a\u0da7 \u0db8\u0dcf \u0db8\u0dd9\u0dad\u0dd9\u0d9a\u0dca \u0dbd\u0db6\u0dcf\u0db1\u0ddc\u0daf\u0dd4\u0db1\u0dca \u0dc0\u0da7\u0dd2\u0db1\u0dcf \u0dad\u0dca\u200d\u0dba\u0dcf\u0d9c\u0dba\u0d9a\u0dca.\n\u0db8\u0dda \u0dc0\u0db1\u0dc0\u0dd2\u0da7 \u0d85\u0db4\u0dda \u0db1\u0dd2\u0dc0\u0dcf\u0dc3 \u0dc0\u0dd0\u0da9\u0dc3\u0da7\u0dc4\u0db1 \u0d89\u0dad\u0dcf\u0db8 \u0dc3\u0dcf\u0dbb\u0dca\u0dae\u0d9a\u0dc0 \u0dbb\u0da7 \u0db4\u0dd4\u0dbb\u0dcf \u0d85\u0db4 \u0daf\u0dd2\u0dba\u0dad\u0dca \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7\u0dd2\u0db1\u0dc0\u0dcf. \u0d85\u0db4 \u0db8\u0dda \u0dc0\u0db1\u0dc0\u0dd2\u0da7 \u0dc3\u0dad\u0dd2\u0dba\u0da7 \u0d8b\u0daf\u0dcf\u0d9c\u0db8\u0dca\u0db8\u0dcf\u0db1 \u0daf\u0dd9\u0d9a\u0d9a\u0dca \u0dc4\u0ddd \u0dad\u0dd4\u0db1\u0d9a\u0dca \u0dc0\u0dd2\u0dc0\u0dd8\u0dad \u0d9a\u0dbb\u0db1\u0dc0\u0dcf. \u0db8\u0dda \u0dc0\u0db1\u0dc0\u0dd2\u0da7 \u0daf\u0dd2\u0dc0\u0dba\u0dd2\u0db1 \u0db4\u0dd4\u0dbb\u0dcf \u0d8b\u0daf\u0dcf \u0d9c\u0db8\u0dca\u0db8\u0dcf\u0db1 770 \u0d9a\u0da7 \u0dc0\u0dd0\u0da9\u0dd2 \u0db4\u0dca\u200d\u0dbb\u0db8\u0dcf\u0dab\u0dba\u0d9a \u0d9a\u0da7\u0dba\u0dd4\u0dad\u0dd4 \u0d86\u0dbb\u0db8\u0dca\u0db7 \u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0d85\u0db4\u0dda \u0d89\u0dbd\u0d9a\u0dca\u0d9a\u0dba \u0dc0\u0db1\u0dca\u0db1\u0dda \u0dc0\u0dc3\u0dbb 2020 \u0dc0\u0db1\u0dc0\u0dd2\u0da7 \u0d8b\u0daf\u0dcf \u0d9c\u0db8\u0dca\u0db8\u0dcf\u0db1 2500 \u0d9a\u0dca \u0dbb\u0da7 \u0db4\u0dd4\u0dbb\u0dcf \u0d89\u0daf\u0dd2\u0d9a\u0dd2\u0dbb\u0dd3\u0db8\u0dba\u0dd2. \u0db1\u0db8\u0dd4\u0dad\u0dca \u0dbd\u0db6\u0db1 \u0dc0\u0dc3\u0dbb \u0d85\u0d9c \u0dc0\u0db1\u0dc0\u0dd2\u0da7 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dab\u0dba \u0db4\u0dd0\u0db8\u0dd2\u0dab\u0dd9\u0db1 \u0db1\u0dd2\u0dc3\u0dcf \u0d85\u0db4 \u0d91\u0db8 \u0d89\u0dbd\u0d9a\u0dca\u0d9a\u0dba 2019 \u0dc0\u0dc3\u0dbb \u0d85\u0d9c \u0db7\u0dcf\u0d9c\u0dba \u0dc0\u0db1\u0dc0\u0dd2\u0da7 \u0d85\u0db4 \u0dc3\u0db8\u0dca\u0db4\u0dd6\u0dbb\u0dca\u0dab \u0d9a\u0dc5 \u0dba\u0dd4\u0dad\u0dd4\u0dba\u0dd2. \u0d92 \u0dc3\u0db3\u0dc4\u0dcf \u0d85\u0db4\u0da7 \u0dad\u0dc0 \u0d89\u0dad\u0dd2\u0dbb\u0dd2 \u0dc0\u0dd3 \u0d87\u0dad\u0dca\u0dad\u0dda \u0db8\u0dcf\u0dc3 18 \u0d9a\u0da7\u0dad\u0dca \u0dc0\u0da9\u0dcf \u0d85\u0da9\u0dd4 \u0d9a\u0dcf\u0dbd\u0dba\u0d9a\u0dca \u0db4\u0db8\u0dab\u0dba\u0dd2. \u0d91\u0db8 \u0db1\u0dd2\u0dc3\u0dcf \u0daf\u0dc5 \u0dc0\u0dc1\u0dba\u0dd9\u0db1\u0dca \u0daf\u0dd2\u0db1\u0d9a\u0da7 \u0d9c\u0db8\u0dca\u0db8\u0dcf\u0db1 \u0dad\u0dd4\u0db1\u0d9a\u0dca\u0dc0\u0dad\u0dca \u0d85\u0db4 \u0d86\u0dbb\u0db8\u0dca\u0db7 \u0d9a\u0dc5 \u0dba\u0dd4\u0dad\u0dd4\u0dba\u0dd2. \u0d85\u0db4\u0dda \u0d89\u0dbd\u0d9a\u0dca\u0d9a\u0dba \u0da2\u0dba \u0d9c\u0db1\u0dca\u0db1\u0da7 \u0dc4\u0dd0\u0d9a\u0dd2 \u0dc0\u0db1\u0dca\u0db1\u0dda \u0d91\u0dc0\u0dd2\u0da7\u0dba\u0dd2. \u0d85\u0db4 \u0d9a\u0dd9\u0dc3\u0dda \u0dc4\u0ddd \u0db8\u0dd3\u0dc5\u0d9f \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dab\u0dba\u0da7 \u0dc4\u0ddd \u0db8\u0dc4 \u0db8\u0dd0\u0dad\u0dd2\u0dc0\u0dbb\u0dab\u0dba\u0da7 \u0d89\u0daf\u0dd2\u0dbb\u0dd2\u0db4\u0dad\u0dca \u0dc0\u0db1\u0dca\u0db1\u0dda \u0dbb\u0da7\u0dda \u0d8b\u0daf\u0dcf\u0d9c\u0db8\u0dca\u0db8\u0dcf\u0db1 2500 \u0d9a\u0dca \u0d89\u0daf\u0dd2\u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0\u0dba\u0dd2. \u0db8\u0dd9\u0db8 \u0dc3\u0d82\u0d9b\u0dca\u200d\u0dba\u0dcf\u0dbd\u0dda\u0d9b\u0db1 \u0daf\u0dd9\u0dc3 \u0db6\u0dbd\u0dcf \u0d85\u0daf \u0db4\u0dca\u200d\u0dbb\u0dad\u0dd2\u0dc0\u0dcf\u0daf\u0dd3\u0db1\u0dca \u0dc0\u0dd2\u0dc0\u0dd2\u0db0 \u0d9a\u0dad\u0dcf \u0d9a\u0dd2\u0dba\u0db1\u0dc0\u0dcf. \u0d85\u0db4\u0dda \u0d89\u0dbd\u0d9a\u0dca\u0d9a\u0dba \u0db4\u0dd2\u0dc5\u0dd2\u0db6\u0db3\u0dc0 \u0d94\u0dc0\u0dd4\u0db1\u0dca \u0dc0\u0dd2\u0dc0\u0dd2\u0db0 \u0da0\u0ddd\u0daf\u0db1\u0dcf \u0dc3\u0dd2\u0daf\u0dd4\u0d9a\u0dbb\u0db1\u0dc0\u0dcf. \u0d85\u0daf \u0db8\u0dd9\u0dbd\u0dd9\u0dc3 \u0da0\u0ddd\u0daf\u0db1\u0dcf \u0d9a\u0dbb\u0db1\u0dca\u0db1\u0dda \u0db6\u0dbd\u0dba \u0dad\u0dd2\u0db6\u0dd2\u0dba\u0daf\u0dd3 \u200d\u0dbb\u0da7\u0dda \u0d85\u0dc3\u0dbb\u0dab \u0da2\u0db1\u0dad\u0dcf\u0dc0\u0da7 \u0db1\u0dd2\u0dc0\u0dcf\u0dc3 \u0dc4\u0daf\u0db1\u0dc0\u0dcf \u0dc0\u0dd9\u0db1\u0dd4\u0dc0\u0da7 \u0dad\u0db8\u0db1\u0dca\u0da7, \u0dad\u0db8 \u0db4\u0dc0\u0dd4\u0dbd\u0da7, \u0dad\u0db8 \u0db4\u0dbb\u0db4\u0dd4\u0dbb\u0da7, \u0d9c\u0da2 \u0db8\u0dd2\u0dad\u0dd4\u0dbb\u0dd4 \u0dc3\u0d82\u0d9c\u0db8\u0dca\u0dc0\u0dbd\u0da7, \u0db1\u0dd2\u0dc0\u0dcf\u0dc3 \u0d89\u0daf\u0dd2\u0d9a\u0dc5 \u0db4\u0dd2\u0dbb\u0dd2\u0dc3\u0dba\u0dd2. \u0d85\u0db4 \u0d9a\u0dd2\u0dc3\u0dd2\u0dc0\u0dd2\u0da7\u0d9a \u0d85\u0db4\u0dda \u0db4\u0dc0\u0dd4\u0dbd\u0dca, \u0db4\u0dbb\u0db4\u0dd4\u0dbb\u0da7 \u0db1\u0dd2\u0dc0\u0dcf\u0dc3 \u0d89\u0daf\u0dd2\u0d9a\u0dbb \u0d9c\u0db1\u0dca\u0db1\u0dda \u0db1\u0dd0\u0dc4\u0dd0. \u0d85\u0db4 \u0db1\u0dd2\u0dc0\u0dcf\u0dc3 \u0d89\u0daf\u0dd2\u0d9a\u0dbb \u0daf\u0dd9\u0db1\u0dca\u0db1\u0dda \u0db8\u0dd9\u0dbb\u0da7 \u0dc3\u0dd2\u0da7\u0dd2\u0db1 \u0db1\u0dd2\u0dc0\u0dcf\u0dc3 \u0db1\u0ddc\u0db8\u0dd0\u0dad\u0dd2 \u0d85\u0dc3\u0dbb\u0dab \u0da2\u0db1\u0dad\u0dcf\u0dc0\u0da7 \u0db4\u0db8\u0dab\u0dba\u0dd2.\n\u0d8b\u0daf\u0dcf\u0d9c\u0db8\u0dca\u0db8\u0dcf\u0db1 2500 \u0d9a\u0dca \u0d89\u0daf\u0dd2\u0d9a\u0dd2\u0dbb\u0dd3\u0db8\u0dda \u0d89\u0dbd\u0d9a\u0dca\u0d9a\u0dba \u0d85\u0db4 \u0d9a\u0dd9\u0dc3\u0dda \u0dc4\u0ddd \u0dbd\u0db6\u0db1 \u0dc0\u0dc3\u0dbb\u0dda\u0daf\u0dd3 \u0dc3\u0db8\u0dca\u0db4\u0dd6\u0dbb\u0dca\u0dab \u0d9a\u0dbb\u0db1\u0dc0\u0dcf. \u0d89\u0db1\u0dca\u0db4\u0dc3\u0dd4\u0dc0 2020 \u0dc0\u0dc3\u0dbb\u0dda \u0da2\u0db1\u0dc0\u0dcf\u0dbb\u0dd2 \u0db8\u0dcf\u0dc3\u0dba\u0dda\u0daf\u0dd3 \u0d8b\u0daf\u0dcf\u0d9c\u0db8\u0dca\u0db8\u0dcf\u0db1 5000 \u0d9a\u0dca \u0d89\u0daf\u0dd2\u0d9a\u0dd2\u0dbb\u0dd3\u0db8\u0dda \u0daf\u0dd0\u0dc0\u0dd0\u0db1\u0dca\u0dad \u0db1\u0dd2\u0dc0\u0dcf\u0dc3 \u0dc0\u0dd0\u0da9\u0dc3\u0da7\u0dc4\u0db1 \u0dba\u0dc4\u0db4\u0dcf\u0dbd\u0db1 \u0dbb\u0da2\u0dba\u0dda \u0d85\u0db4 \u0d86\u0dbb\u0db8\u0dca\u0db7 \u0d9a\u0dbb\u0db1 \u0db6\u0dc0 \u0db8\u0dcf \u0dc3\u0dad\u0dd4\u0da7\u0dd2\u0db1\u0dca \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb\u0db1\u0dca\u0db1\u0da7 \u0d9a\u0dd0\u0db8\u0dad\u0dd2\u0dba\u0dd2. \u0dba\u0dc4\u0db4\u0dcf\u0dbd\u0db1 \u0dbb\u0da2\u0dba\u0dda \u2018\u0d8b\u0daf\u0dcf\u0d9c\u0db8\u0dca\u0db8\u0dcf\u0db1\u2019 \u0dc0\u0dd0\u0da9\u0dc3\u0da7\u0dc4\u0db1 \u0dc3\u0d82\u0dc0\u0dbb\u0dca\u0db0\u0db1 \u0dc3\u0dd4\u0db1\u0dcf\u0db8\u0dd2\u0dba\u0d9a\u0dca \u0db6\u0dc0\u0da7 \u0d85\u0db4 \u0db4\u0dad\u0dca \u0d9a\u0dbb\u0db1\u0dc0\u0dcf. \u0d92 \u0dc3\u0db3\u0dc4\u0dcf \u0daf\u0dd2\u0dc0\u0dcf \u0dbb\u0dd1 \u0db1\u0ddc\u0db6\u0dbd\u0dcf \u0d85\u0db4 \u0db8\u0dc4\u0db1\u0dca\u0dc3\u0dd2 \u0dc0\u0db1\u0dc0\u0dcf. \u0d91\u0db8\u0dd9\u0db1\u0dca\u0db8 \u0db8\u0dd4\u0daf\u0dbd\u0dca \u0dc4\u0dcf \u0da2\u0db1\u0db8\u0dcf\u0db0\u0dca\u200d\u0dba \u0d85\u0db8\u0dcf\u0dad\u0dca\u200d\u0dba\u0dcf\u0d82\u0dc1\u0dba \u0dc0\u0dd2\u0dc3\u0dd2\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb\u0db1\u0dd4 \u0dbd\u0db6\u0db1 \u2018\u0d9c\u0db8\u0dca\u0db4\u0dd9\u0dbb\u0dc5\u0dd2\u0dba\u2019 \u0dc0\u0dd0\u0da9\u0dc3\u0da7\u0dc4\u0db1 \u0dc3\u0db8\u0d9f \u0d91\u0d9a\u0dca\u0dc0\u0dd3 \u0db8\u0dd9\u0dbb\u0da7 \u0db4\u0dd4\u0dbb\u0dc0\u0dd0\u0dc3\u0dd2\u0dba\u0db1\u0dca\u0d9c\u0dda \u0da2\u0db1\u0da2\u0dd3\u0dc0\u0dd2\u0dad\u0dba \u0d8b\u0dc3\u0dc3\u0dca \u0db8\u0da7\u0dca\u0da7\u0db8\u0da7 \u0d9c\u0dd9\u0db1 \u0d9c\u0ddc\u0dc3\u0dca \u0dc3\u0dd2\u0dba\u0dc0\u0dc3\u0dda \u0dc3\u0dd4\u0dc0\u0dd2\u0dc1\u0dcf\u0dbd\u0db8 \u0dc3\u0d82\u0dc0\u0dbb\u0dca\u0db0\u0db1 \u0d9a\u0dca\u200d\u0dbb\u0dd2\u0dba\u0dcf\u0daf\u0dcf\u0db8\u0dba \u0daf\u0dd2\u0dba\u0dad\u0dca \u0d9a\u0dd2\u0dbb\u0dd3\u0db8\u0da7 \u0d85\u0db4 \u0dc3\u0dd6\u0daf\u0dcf\u0db1\u0db8\u0dca. \u0dc0\u0dd2\u0dbb\u0dd4\u0daf\u0dca\u0db0\u0dc0\u0dcf\u0daf\u0dd3\u0db1\u0dca \u0d9a\u0ddc\u0dad\u0dbb\u0db8\u0dca \u0d85\u0db4\u0da7 \u0dc0\u0dd2\u0dc0\u0dda\u0da0\u0db1, \u0db8\u0da9 \u0db4\u0dca\u200d\u0dbb\u0dc4\u0dcf\u0dbb, \u0d9a\u0dd4\u0db8\u0db1\u0dca\u0dad\u0dca\u200d\u0dbb\u0dab\u0d9a\u0dcf\u0dbb\u0dd3 \u0d9a\u0dca\u200d\u0dbb\u0dd2\u0dba\u0dcf \u0d91\u0dbd\u0dca\u0dbd \u0d9a\u0dc5\u0dad\u0dca \u0d89\u0db1\u0dca \u0dad\u0dc0\u0daf\u0dd4\u0dbb\u0da7\u0dad\u0dca \u0d85\u0db4 \u0dc1\u0d9a\u0dca\u0dad\u0dd2\u0db8\u0dad\u0dca \u0dc0\u0db1\u0dc0\u0dcf.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0db1\u0dc0 \u0dbb\u0dcf\u0da2\u0dca\u200d\u0dba \u0d87\u0db8\u0dd0\u0dad\u0dd2\u0dc0\u0dbb\u0dd4 \u0dc3\u0dc4 \u0db1\u0dd2\u0dba\u0ddd\u0da2\u0dca\u200d\u0dba \u0d87\u0db8\u0dd0\u0dad\u0dd2\u0dc0\u0dbb\u0dd4\u0db1\u0dca \u0db8\u0dc4\u0db1\u0dd4\u0dc0\u0dbb \u0dc1\u0dca\u200d\u0dbb\u0dd3 \u0daf\u0dc5\u0daf\u0dcf \u0db8\u0dcf\u0dc5\u0dd2\u0d9c\u0dcf\u0dc0\u0da7 \u0dc3\u0dc4 \u0db8\u0dbd\u0dca\u0dc0\u0dad\u0dd4 \u0d85\u0dc3\u0dca\u0d9c\u0dd2\u0dbb\u0dd2 \u0db8\u0dc4\u0dcf \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dc0\u0dbd\u0da7 \u0db4\u0dd0\u0db8\u0dd2\u0dab \u0db8\u0dc4\u0dcf \u0db1\u0dcf\u0dc4\u0dd2\u0db8\u0dd2\u0dc0\u0dbb\u0dd4\u0db1\u0dca \u0dc4\u0db8\u0dd4\u0dc0\u0dd3 \u0d86\u0dc1\u0dd2\u0dbb\u0dca\u0dc0\u0dcf\u0daf \u0dbd\u0db6\u0dcf\u0d9c\u0dad\u0dca\u0dad\u0dda\u0dba. \u0d9a\u0daf\u0dd4\u0dbb\u0da7 \u0db1\u0dc0\u0d9c\u0db8\u0dca\u0db8\u0dcf\u0db1 \u0dba\u0da7\u0dd2\u0dad\u0dbd \u0db4\u0dc4\u0dc3\u0dd4\u0d9a\u0db8\u0dca \u0dc3\u0dc4 \u0db4\u0dca\u200d\u0dbb\u0da2\u0dcf \u0dc3\u0d82\u0dc0\u0dbb\u0dca\u0db0\u0db1 \u0dbb\u0dcf\u0da2\u0dca\u200d\u0dba \u0d87\u0db8\u0dd0\u0dad\u0dd2 \u0dbd\u0d9a\u0dd3 \u0da2\u0dba\u0dc0\u0dbb\u0dca\u0db0\u0db1 \u0db1\u0dd2\u0dba\u0ddd\u0da2\u0dca\u200d\u0dba \u0d87\u0db8\u0dd0\u0dad\u0dd2\u0dc0\u0dbb\u0dd4\u0db1\u0dca \u0dc0\u0db1 \u0d85\u0da2\u0dd2\u0dad\u0dca \u0db8\u0dcf\u0db1\u0dca\u0db1\u0db4\u0dca\u0db4\u0dd9\u0dbb\u0dd4\u0db8, \u0db1\u0dbd\u0dd2\u0db1\u0dca \u0db6\u0dab\u0dca\u0da9\u0dcf\u0dbb, \u0d91\u0da9\u0dca\u0dc0\u0da9\u0dca \u0d9c\u0dd4\u0dab\u0dc3\u0dda\u0d9a\u0dbb \u0dba\u0db1 \u0db8\u0dc4\u0dad\u0dca\u0dc0\u0dbb\u0dd4\u0db1\u0dca \u0db8\u0dda \u0d85\u0dc0\u0dc3\u0dca\u0dae\u0dcf\u0dc0\u0da7 \u0dc3\u0dc4\u0db7\u0dcf\u0d9c\u0dd3 \u0dc0\u0dd6\u0dc4.\n\u0da1\u0dcf\u0dba\u0dcf\u0dbb\u0dd6\u0db4 \u0dc3\u0dc4 \u0dc3\u0da7\u0dc4\u0db1: \u0dc3\u0dd4\u0db1\u0dd2\u0dbd\u0dca \u0d9c\u0dd4\u0dab\u0dc0\u0dbb\u0dca\u0db0\u0db1-\u0d9a\u0dd4\u0dab\u0dca\u0da9\u0dc3\u0dcf\u0dbd\u0dda \u0dc3\u0db8\u0dd6\u0dc4.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dbb\u0dcf\u0db8\u0da4\u0dca\u0da4 \u0db8\u0dc4\u0dcf \u0db1\u0dd2\u0d9a\u0dcf\u0dba\u0dda \u0d9a\u0dcf\u0dbb\u0d9a \u0db4\u0dcf\u0dbd\u0d9a \u0dc3\u0d82\u0d9d \u0dc3\u0db7\u0dcf\u0dc0 \u0dc0\u0dd2\u0dc3\u0dd2\u0db1\u0dca \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb III\u0dc0\u0db1 \u0db4\u0dd2\u0dba\u0dc0\u0dbb \u0dc3\u0dd2\u0dbb\u0dd2 \u0dc3\u0dd3\u0dbd\u0dc0\u0d82\u0dc1 \u0db0\u0dbb\u0dca\u0db8\u0dcf\u0dba\u0dad\u0db1\u0dcf\u0db0\u0dd2\u0db4\u0dad\u0dd2, \u0dc0\u0dd2\u0dc1\u0dca\u200d\u0dbb\u0dcf\u0db8\u0dbd\u0dad\u0dca \u0db4\u0dcf\u0da8\u0dc1\u0dcf\u0dbd\u0dcf\u0da0\u0dcf\u0dbb\u0dca\u0dba, \u0dc1\u0dcf\u0dc3\u0dca\u0dad\u0dca\u200d\u0dbb\u0dc0\u0dda\u0daf\u0dd3, \u0dc1\u0dca\u200d\u0dbb\u0dcf\u0dc3\u0dca\u0dad\u0dca\u200d\u0dbb\u0db4\u0dad\u0dd2, \u0dbb\u0dcf\u0da2\u0d9a\u0dd3\u0dba \u0db4\u0dab\u0dca\u0da9\u0dd2\u0dad \u0dc0\u0da9\u0dd2\u0d9c\u0dc0\u0dd0\u0dc0\u0dda \u0dc0\u0dd2\u0db4\u0dc3\u0dca\u0dc3\u0dd2 \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0dc0\u0dd9\u0dad \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dbb\u0dcf\u0db8\u0da4\u0dca\u0da4 \u0db8\u0dc4\u0dcf \u0db1\u0dd2\u0d9a\u0dcf\u0dba\u0dda \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0d8b\u0db4\u0dcf\u0db0\u0dca\u200d\u0dba\u0dcf\u0dba \u0db0\u0dd4\u0dbb\u0dba \u0dc3\u0dc4\u0dd2\u0dad \u0dc3\u0dd2\u0dbb\u0dd2 \u0dc3\u0dd3\u0dbd\u0dc0\u0d82\u0dc1 \u0dc0\u0d82\u0dc1\u0dcf\u0dbd\u0d82\u0d9a\u0dcf\u0dbb \u0db4\u0dca\u200d\u0dbb\u0dc0\u0da0\u0db1 \u0dc1\u0dcf\u0dc3\u0db1 \u0d9a\u0dd3\u0dbb\u0dca\u0dad\u0dd2 \u0dc1\u0dca\u200d\u0dbb\u0dd3 \u0dc3\u0daf\u0dca\u0db0\u0db8\u0dca\u0db8 \u0dc3\u0dd6\u0dbb\u0dd3 \u0dc3\u0d82\u0d9d\u0dc3\u0ddd\u0db7\u0db1 \u0d9c\u0dde\u0dbb\u0dc0 \u0db1\u0dcf\u0db8\u0dba \u0db4\u0dca\u200d\u0dbb\u0daf\u0dcf\u0db1\u0dba \u0d9a\u0dbb \u0d87\u0dad.\n\u0db8\u0dda \u0db4\u0dd2\u0dc5\u0dd2\u0db6\u0db3 \u0dc1\u0dca\u200d\u0dbb\u0dd3 \u0dc3\u0db1\u0dca\u0db1\u0dc3\u0dca\u0db4\u0dad\u0dca\u200d\u0dbb\u0dba \u0db4\u0dca\u200d\u0dbb\u0daf\u0dcf\u0db1\u0dba \u0d9a\u0dd2\u0dbb\u0dd3\u0db8\u0dda \u0db4\u0dd4\u0dab\u0dca\u200d\u0dba \u0db8\u0dc4\u0ddd\u0dad\u0dca\u0dc3\u0dc0\u0dba \u0d9c\u0dd2\u0dc4\u0dd2 \u0db4\u0dd0\u0dc0\u0dd2\u0daf\u0dd2 \u0dc0\u0dd2\u0dc1\u0dcf\u0dbd \u0db4\u0dd2\u0dbb\u0dd2\u0dc3\u0d9a\u0d9c\u0dda \u0dc3\u0dc4\u0db7\u0dcf\u0d9c\u0dd3\u0dad\u0dca\u0dc0\u0dba\u0dd9\u0db1\u0dca \u0db4\u0dc3\u0dd4\u0d9c\u0dd2\u0dba\u0daf\u0dcf \u0d91\u0db8 \u0db0\u0dbb\u0dca\u0db8\u0dcf\u0dba\u0dad\u0db1\u0dba\u0dda\u0daf\u0dd3 \u0db4\u0dd0\u0dc0\u0dd0\u0dad\u0dca\u0dc0\u0dd6\u0dba\u0dda \u0d89\u0dad\u0dcf \u0d8b\u0dc3\u0dc3\u0dca \u0d85\u0dba\u0dd4\u0dbb\u0dd2\u0db1\u0dd2.\n\u0dc1\u0dca\u200d\u0dbb\u0dd3 \u0dc3\u0dcf\u0dbb\u0dcf\u0db1\u0db1\u0dca\u0daf \u0dc3\u0d9f\u0db4\u0dbb\u0db4\u0dd4\u0dbb\u0dda \u0d8b\u0dad\u0dca\u0dad\u0dd4\u0d82\u0d9c \u0db8\u0dc4\u0dad\u0dd9\u0dbb \u0db1\u0db8\u0d9a\u0dca \u0dc0\u0dd6 \u0d8b\u0da9\u0dd4\u0db1\u0dd4\u0dc0\u0dbb \u0dc1\u0dca\u200d\u0dbb\u0dd3 \u0dc3\u0dd3\u0dbd\u0dc0\u0d82\u0dc1 \u0db1\u0dcf\u0dc4\u0dd2\u0db8\u0dd2\u0db4\u0dcf\u0dab\u0db1\u0dca\u0dc0\u0dc4\u0db1\u0dca\u0dc3\u0dda \u0db8\u0dd9\u0dbb\u0da7 \u0dc3\u0db8\u0dca\u0db6\u0dd4\u0daf\u0dca\u0db0 \u0dc1\u0dcf\u0dc3\u0db1\u0dba\u0da7 \u0daf\u0dcf\u0dba\u0dcf\u0daf \u0d9a\u0dc5 \u0d8b\u0dad\u0dca\u0dad\u0db8 \u0db6\u0dd4\u0daf\u0dca\u0db0 \u0db4\u0dd4\u0dad\u0dca\u200d\u0dbb\u0dba\u0dcf\u0dab\u0db1\u0dca\u0dc0\u0dc4\u0db1\u0dca\u0dc3\u0dda \u0dc0\u0db1\u0dca\u0db1\u0dda \u0dc0\u0da9\u0dd2\u0d9c\u0dc0\u0dd0\u0dc0\u0dda \u0dc0\u0dd2\u0db4\u0dc3\u0dca\u0dc3\u0dd2 \u0db8\u0dc4\u0dcf \u0dc3\u0dca\u0dae\u0dc0\u0dbb\u0dba\u0db1\u0dca \u0dc0\u0dc4\u0db1\u0dca\u0dc3\u0dda \u0dba. \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0daf\u0dba\u0dcf \u0daf\u0d9a\u0dca\u0dc2\u0dd2\u0dab\u0dca\u200d\u0dba\u0dcf\u0daf\u0dd2 \u0d9c\u0dd4\u0dab \u0db4\u0dd2\u0dbb\u0dd2 \u0d85\u0db1\u0dad\u0dd2\u0db8\u0dcf\u0db1\u0dd2 \u0d9c\u0dd4\u0dab\u0dba\u0dd9\u0db1\u0dca \u0dc3\u0dd4\u0db4\u0ddd\u0dc2\u0dd2\u0dad \u0da5\u0dcf\u0db1\u0dc0\u0dd8\u0daf\u0dca\u0db0, \u0d9c\u0dd4\u0dab\u0dc0\u0dd8\u0db0 \u0db8\u0dc4\u0dad\u0dd9\u0dbb\u0db1\u0db8\u0d9a\u0dd2. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dbb\u0dcf\u0db8\u0da4\u0dca\u0da4 \u0db8\u0dc4\u0dcf \u0db1\u0dd2\u0d9a\u0dcf\u0dba \u0db8\u0dd9\u0dbb\u0da7 \u0dc3\u0db8\u0dca\u0db6\u0dd4\u0daf\u0dca\u0db0 \u0dc1\u0dcf\u0dc3\u0db1\u0dba\u0dda \u0da0\u0dd2\u0dbb\u0dc3\u0dca\u0dae\u0dd2\u0dad\u0dd2\u0dba \u0d8b\u0daf\u0dd9\u0dc3\u0dcf \u0d9a\u0dc5 \u0db8\u0dd9\u0dc4\u0dd9\u0dba \u0d85\u0dad\u0dca\u200d\u0dba\u0dd6\u0daf\u0dcf\u0dbb\u0dba. \u0dc0\u0da9\u0dd2\u0d9c\u0dc0\u0dd0\u0dc0\u0dda \u0dc0\u0dd2\u0db4\u0dc3\u0dca\u0dc3\u0dd2 \u0dc4\u0dd2\u0db8\u0dd2\u0dba\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dbb\u0dcf\u0db8\u0da4\u0dca\u0da4 \u0db8\u0dc4\u0dcf \u0db1\u0dd2\u0d9a\u0dcf\u200d\u0dba\u0dcf\u0db1\u0dd4\u0db6\u0daf\u0dca\u0db0 \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0dc3\u0d82\u0d9d\u0dc3\u0db7\u0dcf\u0dc0 \u0da2\u0ddd\u0dad\u0dd2\u0db8\u0dad\u0dca \u0d9a\u0dbb\u0db1 \u0db8\u0dc4\u0dcf \u0dba\u0dad\u0dd2\u0dc0\u0dbb\u0dba\u0dd9\u0d9a\u0dd2. 1974 \u0dc0\u0dbb\u0dca\u0dc2\u0dba\u0dda \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0dc3\u0d82\u0d9d \u0dc3\u0db7\u0dcf\u0dc0\u0dda \u0db1\u0dd2\u0dba\u0ddd\u0da2\u0dca\u200d\u0dba \u0dbd\u0dda\u0d9b\u0d9a\u0dcf\u0db0\u0dd2\u0d9a\u0dcf\u0dbb\u0dd3 \u0db0\u0dd4\u0dbb\u0dba\u0da7 \u0db4\u0dad\u0dca\u0dc0 \u0db4\u0dd2\u0dc5\u0dd2\u0dc0\u0dd9\u0dc5\u0dd2\u0db1\u0dca 1986 \u0dc0\u0dbb\u0dca\u0dc2\u0dba\u0dda \u0db4\u0dca\u200d\u0dbb\u0db0\u0dcf\u0db1 \u0dbd\u0dda\u0d9b\u0d9a\u0dcf\u0db0\u0dd2\u0d9a\u0dcf\u0dbb\u0dd3 \u0db0\u0dd4\u0dbb\u0dba\u0daf, 1993 \u0dc0\u0dbb\u0dca\u0dc2\u0dba\u0dda \u0d85\u0db1\u0dd4\u0dc0\u0dd2\u0da2\u0d9a\u0dca\u0d9a \u0db0\u0dd4\u0dbb\u0dba\u0dd9\u0db1\u0dca \u0daf, 2000 \u0dc0\u0dbb\u0dca\u0dc2\u0dba\u0dda \u0d9a\u0dcf\u0dbb\u0d9a \u0dc3\u0db7\u0dd2\u0d9a \u0db0\u0dd4\u0dbb\u0dba\u0dd9\u0db1\u0dca \u0daf, 2009 \u0dc0\u0dbb\u0dca\u0dc2\u0dba\u0dda \u0dc3\u0dd2\u0da7 \u0db4\u0dca\u200d\u0dbb\u0db0\u0dcf\u0db1 \u0dc3\u0db7\u0dcf\u0db4\u0dad\u0dd2 \u0db0\u0dd4\u0dbb\u0dba\u0daf \u0daf\u0dbb\u0db8\u0dd2\u0db1\u0dca \u0dbb\u0da2\u0dbb\u0da7 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dbb\u0dcf\u0db8\u0da4\u0dca\u0da4 \u0db1\u0dd2\u0d9a\u0dcf\u0dba\u0dd2\u0d9a \u0dc3\u0d9f \u0db4\u0dbb\u0db4\u0dd4\u0dbb\u0da7 \u0d9a\u0dbb\u0db1 \u0dc3\u0dda\u0dc0\u0dcf\u0dc0 \u0dc3\u0daf\u0dcf\u0db1\u0dd4\u0dc3\u0dca\u0db8\u0dbb\u0dab\u0dd3\u0dba \u0dc0\u0dd6\u0dc0\u0d9a\u0dd2.\n\u0dc0\u0da9\u0dd2\u0d9c\u0dc0\u0dd0\u0dc0\u0dda \u0dc0\u0dd2\u0db4\u0dc3\u0dca\u0dc3\u0dd2 \u0db8\u0dc4\u0dcf \u0dc3\u0dca\u0dae\u0dc0\u0dd2\u0dbb\u0dba\u0db1\u0dca\u0dc0\u0dc4\u0db1\u0dca\u0dc3\u0dda \u0db4\u0dbb\u0dcf\u0dbb\u0dca\u0dae \u0da0\u0dbb\u0dca\u0dba\u0dcf\u0dc0 \u0d86\u0dad\u0dca\u0db8 \u0d9a\u0ddc\u0da7\u0d9c\u0dad\u0dca \u0dc1\u0dca\u200d\u0dbb\u0dda\u0dc2\u0dca\u0da8 \u0dc4\u0dd2\u0db8\u0dd2\u0db1\u0db8\u0d9a\u0dd2. \u201c\u0db4\u0dbb\u0dad\u0dca\u0dae\u0d82 \u0db4\u0da7\u0dd2\u0db4\u0da2\u0dca\u0da2\u0dae\u201d \u0dba\u0db1 \u0db6\u0dd4\u0daf\u0dd4 \u0dc0\u0daf\u0db1 \u0d85\u0db1\u0dd4\u0dc0 \u0dba\u0db8\u0dd2\u0db1\u0dca \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0d85\u0db1\u0dd4\u0db1\u0dca\u0d9c\u0dda \u0dba\u0dc4\u0db4\u0dad \u0dc3\u0dad\u0dd4\u0da7 \u0dc3\u0dca\u0dc0\u0dcf\u0dbb\u0dca\u0dae\u0dba \u0d9a\u0ddc\u0da7 \u0dc3\u0dbd\u0d9a\u0db1 \u0daf\u0dd4\u0dbd\u0db7 \u0d9c\u0dab\u0dba\u0dda \u0db7\u0dd2\u0d9a\u0dca\u0dc2\u0dd4\u0dc0\u0d9a\u0dd2. \u0db0\u0dbb\u0dca\u0db8\u0da5\u0dcf\u0db1\u0dba\u0dd9\u0db1\u0dca, \u0dc1\u0dd2\u0d9a\u0dca\u0dc2\u0dcf\u0d9a\u0dcf\u0db8\u0dd3\u0dad\u0dca\u0dc0\u0dba\u0dd9\u0db1\u0dca \u0dc4\u0dcf \u0dc0\u0dd2\u0db1\u0dba\u0d9c\u0dbb\u0dd4\u0d9a \u0db6\u0dc0\u0dd9\u0db1\u0dca \u0dc3\u0dd2\u0dba \u0da2\u0dd3\u0dc0\u0dd2\u0dad\u0dba \u0d86\u0dbd\u0ddd\u0d9a\u0dc0\u0dad\u0dca \u0d9a\u0dbb\u0d9c\u0dad\u0dca \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0d86\u0daf\u0dbb\u0dca\u0dc1\u0dc0\u0dad\u0dca \u0db7\u0dd2\u0d9a\u0dca\u0dc2\u0dd4 \u0da2\u0dd3\u0dc0\u0dd2\u0dad\u0dba\u0d9a\u0dca \u0d9c\u0dad\u0d9a\u0dbb\u0db1 \u0db8\u0dc4\u0dcf \u0dc3\u0dca\u0dae\u0dc0\u0dd2\u0dbb \u0db1\u0db8\u0d9a\u0dd2.\n\u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0dc1\u0dd4\u0daf\u0dca\u0db0 \u0db7\u0dd6\u0db8\u0dd2\u0dba \u0d9a\u0dda\u0db1\u0dca\u0daf\u0dca\u200d\u0dbb \u0d9a\u0dbb\u0d9c\u0db1\u0dd2\u0db8\u0dd2\u0db1\u0dca \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0dc3\u0dd2\u0dba \u0da2\u0dd3\u0dc0\u0dd2\u0dad \u0d9a\u0dcf\u0dbd\u0dba \u0dad\u0dd4\u0dc5 \u0d9a\u0dbb\u0db1 \u0d85\u0db4\u0dbb\u0dd2\u0db8\u0dd2\u0dad \u0dc3\u0dda\u0dc0\u0dcf\u0dc0 \u0db8\u0dc4\u0dcf\u0db1\u0dd3\u0dba \u0dc0\u0dd6\u0dc0\u0d9a\u0dd2. \u0dc3\u0dd2\u0dba \u0da2\u0dd3\u0dc0\u0dd2\u0dad\u0dba\u0dd9\u0db1\u0dca \u0dc0\u0dd0\u0da9\u0dd2 \u0d9a\u0dbd\u0d9a\u0dca \u0d85\u0db0\u0dca\u200d\u0dba\u0dcf\u0db4\u0db1 \u0dc3\u0dda\u0dc0\u0dcf\u0dc0\u0dda \u0db1\u0dd2\u0dbb\u0dad \u0dc0\u0dd9\u0db8\u0dd2\u0db1\u0dca \u0daf\u0dd6 \u0daf\u0dbb\u0dd4\u0dc0\u0db1\u0dca\u0d9c\u0dda \u0db1\u0dd0\u0dab\u0dc3 \u0d86\u0dbd\u0ddd\u0d9a\u0dc0\u0dad\u0dca \u0d9a\u0dbb\u0db8\u0dd2\u0db1\u0dca \u0da2\u0dcf\u0dad\u0dd2\u0dba\u0da7 \u0dc0\u0da7\u0dd2\u0db1\u0dcf \u0daf\u0dbb\u0dd4\u0db4\u0dbb\u0db4\u0dd4\u0dbb\u0d9a\u0dca \u0daf\u0dcf\u0dba\u0dcf\u0daf \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0d8b\u0db1\u0dca \u0dc0\u0dc4\u0db1\u0dca\u0dc3\u0dda \u0dc3\u0dd2\u0dba \u0d9c\u0dd4\u0dbb\u0dd4 \u0dc0\u0dd8\u0dad\u0dca\u0dad\u0dd2\u0dba\u0dd9\u0db1\u0dca \u0d9a\u0dc5 \u0dc3\u0dda\u0dc0\u0dcf\u0dc0 \u0dc3\u0dd0\u0db8\u0d9c\u0dda \u0db4\u0dca\u200d\u0dbb\u0dc1\u0d82\u0dc3\u0dcf\u0dc0\u0da7 \u0dbd\u0d9a\u0dca\u0dc0\u0dd6\u0dc0\u0d9a\u0dd2. \u0dc3\u0dd2\u0dba \u0dc0\u0dd2\u0dc1\u0dca\u200d\u0dbb\u0dcf\u0db8 \u0da2\u0dd3\u0dc0\u0dd2\u0dad\u0dba\u0dd9\u0db1\u0dca \u0db6\u0ddc\u0dc4\u0ddd \u0daf\u0dd9\u0db1\u0dcf\u0da7 \u0d85\u0dbb\u0dca\u0dae \u0dc3\u0dd2\u0daf\u0dca\u0db0\u0dd2\u0dba\u0d9a\u0dca \u0d9a\u0dbb\u0db8\u0dd2\u0db1\u0dca \u0dc1\u0dca\u200d\u0dbb\u0dd3 \u0dc3\u0dd3\u0dbd\u0dc0\u0d82\u0dc1 \u0db0\u0dbb\u0dca\u0db8\u0dcf\u0dba\u0dad\u0db1\u0dba \u0dad\u0dd4\u0dc5\u0dd2\u0db1\u0dca \u0dc3\u0dd4\u0dc0\u0dd2\u0dc1\u0dcf\u0dbd \u0da2\u0dcf\u0dad\u0dd2\u0d9a, \u0dc1\u0dcf\u0dc3\u0db1\u0dd2\u0d9a \u0dc4\u0dcf \u0dc3\u0dcf\u0db8\u0dcf\u0da2\u0dd2\u0d9a \u0dc3\u0dda\u0dc0\u0dcf\u0dc0\u0db1\u0dca \u0dbb\u0dd0\u0dc3\u0d9a\u0dca \u0dc3\u0dd2\u0daf\u0dd4 \u0d9a\u0dbb\u0db8\u0dd2\u0db1\u0dca \u0db1\u0dd2\u0dc4\u0dac \u0da2\u0dd3\u0dc0\u0dd2\u0dad\u0dba\u0d9a\u0dca \u0d9c\u0dad\u0d9a\u0dbb\u0db8\u0dd2\u0db1\u0dca \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0dc3\u0dd0\u0db6\u0dd1\u0db8 \u0db6\u0dd4\u0daf\u0dca\u0db0 \u0db4\u0dd4\u0dad\u0dca\u200d\u0dbb\u0dba\u0dd9\u0d9a\u0dca \u0dbd\u0dd9\u0dc3 \u0d9c\u0dad \u0d9a\u0dbb\u0db1 \u0da2\u0dd3\u0dc0\u0dd2\u0dad\u0dba \u0d9a\u0dcf\u0da7\u0dad\u0dca \u0d86\u0daf\u0dbb\u0dca\u0dc1\u0dba\u0d9a\u0dd2.\n\u0dc0\u0dd2\u0db4\u0dc3\u0dca\u0dc3\u0dd2 \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0daf\u0dcf\u0dba\u0d9a\u0d9a\u0dcf\u0dbb\u0d9a\u0dcf\u0daf\u0dd3\u0db1\u0dca\u0da7 \u0db4\u0dca\u200d\u0dbb\u0dae\u0db8\u0dba\u0dd9\u0db1\u0dca\u0db8 \u0db8\u0dd4\u0dab \u0d9c\u0dd0\u0dc3\u0dd9\u0db1\u0dca\u0db1\u0dda \u0dc4\u0dd0\u0dad\u0dca\u0dad\u0dd1\u0dc0\u0dda \u0daf\u0dc1\u0d9a\u0dba\u0dda \u0d85\u0d9c \u0db7\u0dcf\u0d9c\u0dba\u0dda\u0daf\u0dd3\u0dba. \u0db8\u0dda \u0dc0\u0db1\u0dc0\u0dd2\u0da7 \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0db1\u0dc0 \u0db1\u0d9c\u0dbb\u0dba\u0dda \u0daf\u0dd9\u0dc0\u0db1 \u0dc4\u0dcf \u0dad\u0dd4\u0db1\u0dca\u0dc0\u0db1 \u0db4\u0dd2\u0dba\u0dc0\u0dbb \u0da2\u0db1\u0dcf\u0dc0\u0dcf\u0dc3 \u0dc0\u0dd9\u0db8\u0dd2\u0db1\u0dca \u0db4\u0dc0\u0dad\u0dd2\u0db1 \u0d85\u0dc0\u0db0\u0dd2\u0dba\u0dba\u0dd2. \u0dbb\u0da2\u0dba\u0dd9\u0db1\u0dca \u0db4\u0dde\u0daf\u0dca\u0d9c\u0dbd\u0dd2\u0d9a\u0dc0 \u0dad\u0db8\u0db1\u0dca \u0dc0\u0dd9\u0dad \u0dc4\u0dd2\u0db8\u0dd2\u0dc0\u0dd6 \u0d89\u0da9\u0db8\u0dca \u0d9a\u0da7\u0dca\u0da7\u0dd2\u0dba\u0dd9\u0dc4\u0dd2 \u0dad\u0db8\u0dcf\u0d9c\u0dda \u0dc0\u0dd2\u0dba\u0daf\u0db8\u0dd2\u0db1\u0dca \u0dc4\u0dcf \u0dc3\u0dca\u0dc0\u0ddd\u0dad\u0dca\u0dc3\u0dcf\u0dc4\u0dba\u0dd9\u0db1\u0dca \u0d9a\u0dd4\u0da7\u0dd2\u0dba\u0d9a\u0dca \u0dad\u0db1\u0dcf\u0d9c\u0dad\u0dca \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0d91\u0dc4\u0dd2 \u0dc0\u0dd0\u0da9 \u0dc3\u0dd2\u0da7\u0dd2\u0db8\u0dd2\u0db1\u0dca \u0dad\u0db8\u0dcf\u0da7 \u0dc4\u0dd2\u0db8\u0dd2 \u0d8b\u0dad\u0dca\u0dad\u0dbb\u0dd3\u0dad\u0dbb \u0d9c\u0dd4\u0dbb\u0dd4 \u0dad\u0db1\u0dad\u0dd4\u0dbb\u0dd9\u0dc4\u0dd2 \u0dbb\u0dd0\u0db3\u0dd3 \u0dc3\u0dd2\u0da7\u0dd2\u0db8\u0dd2\u0db1\u0dca \u0dbb\u0da7\u0da7\u0dad\u0dca, \u0da2\u0dcf\u0dad\u0dd2\u0dba\u0da7\u0dad\u0dca \u0d85\u0db8\u0dd2\u0dbd \u0dc3\u0dda\u0dc0\u0dba\u0d9a\u0dca \u0d89\u0da7\u0dd4\u0d9a\u0dbb\u0db8\u0dd2\u0db1\u0dca \u0dc0\u0dd0\u0da9 \u0dc3\u0dd2\u0da7\u0dd2\u0db1 \u0db8\u0dda \u0d85\u0dc0\u0db0\u0dd2\u0dba \u0dc0\u0db1 \u0dc0\u0dd2\u0da7 \u0d91\u0db8 \u0d9a\u0dd4\u0da7\u0dd2\u0dba \u0dc0\u0da7\u0dcf\u0dc0\u0dd6 \u0d89\u0da9\u0db8\u0dca\u0dc0\u0dbd \u0db4\u0daf\u0dd2\u0d82\u0da0\u0dd2\u0dc0\u0db1\u0dca\u0db1\u0db1\u0dca\u0d9c\u0dda \u0dc3\u0d82\u0d9b\u0dca\u200d\u0dba\u0dcf\u0dc0 \u0d9a\u0dca\u200d\u0dbb\u0db8\u0dba\u0dd9\u0db1\u0dca \u0dc0\u0dd0\u0da9\u0dd2\u0dc0\u0db1\u0dca\u0db1\u0da7 \u0dc0\u0dd4\u0dc0\u0dad\u0dca \u0d94\u0dc0\u0dd4\u0db1\u0dca\u0d9c\u0dda \u0d91\u0daf\u0dd2\u0db1\u0dd9\u0daf\u0dcf \u0d86\u0d9c\u0db8\u0dd2\u0d9a \u0d9a\u0da7\u0dba\u0dd4\u0dad\u0dd4 \u0d9a\u0dbb\u0d9c\u0dd9\u0db1 \u0dba\u0dcf\u0db8\u0da7 \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca \u0dc4\u0ddd \u0dc3\u0dca\u0dae\u0dcf\u0db1\u0dba\u0d9a\u0dca \u0db1\u0ddc\u0dad\u0dd2\u0db6\u0dd4\u0dab\u0dd2.\n\u0db8\u0dda \u0d85\u0dad\u0dbb \u0dc0\u0dcf\u0dbb\u0dba\u0dda \u0dc0\u0dd2\u0db4\u0dc3\u0dca\u0dc3\u0dd2 \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0dc4\u0dbb\u0dd2\u0dc4\u0dd0\u0da7\u0dd2 \u0dc4\u0db3\u0dd4\u0db1\u0dcf\u0d9c\u0dad\u0dca \u0d85\u0dad\u0dc5\u0ddc\u0dc3\u0dca\u0dc3\u0d9a \u0db4\u0dd2\u0dbb\u0dd2\u0dc3\u0d9a\u0dca \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0dc0\u0da7\u0dcf \u0dbb\u0ddc\u0d9a\u0dca\u0dc0\u0db1\u0dca\u0db1\u0da7 \u0dc0\u0dd6\u0dc4. \u0d91\u0db8 \u0db4\u0dd2\u0dbb\u0dd2\u0dc3\u0d9c\u0dda \u0db1\u0ddc\u0db8\u0dc3\u0dd4\u0dbb\u0dd4 \u0daf\u0dcf\u0dba\u0d9a\u0dad\u0dca\u0dc0\u0dba\u0dad\u0dca, \u0db1\u0dcf\u0dc4\u0dd2\u0db8\u0dd2\u0dba\u0db1\u0dca\u0d9c\u0dda \u0db1\u0ddc\u0db4\u0dc3\u0dd4\u0db6\u0dc3\u0dca\u0db1\u0dcf \u0dc0\u0dd3\u0dbb\u0dca\u0dba\u0dba\u0dad\u0dca \u0dc4\u0dda\u0dad\u0dd4\u0d9a\u0ddc\u0da7 \u0d9c\u0dd9\u0db1 \u0d86\u0d9c\u0db8\u0dd2\u0d9a \u0dc0\u0dad\u0dcf\u0dc0\u0dad\u0dca \u0d89\u0da7\u0dd4\u0d9a\u0dbb \u0d9c\u0dd0\u0db1\u0dd3\u0db8\u0dda \u0d85\u0db7\u0dd2\u0dbd\u0dcf\u0dc1\u0dba\u0dd9\u0db1\u0dca \u0dc0\u0dd2\u0dc4\u0dcf\u0dbb \u0db8\u0db1\u0dca\u0daf\u0dd2\u0dbb\u0dba\u0d9a\u0dca, \u0db6\u0ddd\u0db0\u0dd3\u0db1\u0dca \u0dc0\u0dc4\u0db1\u0dca\u0dc3\u0dda \u0db1\u0db8\u0d9a\u0dca \u0dc0\u0dd0\u0da9 \u0dc3\u0dd2\u0da7\u0dd2\u0db1 \u0db8\u0dc5\u0dd4\u0dc0\u0d9a\u0dca, \u0dc4\u0dcf \u0db0\u0dbb\u0dca\u0db8\u0dc1\u0dcf\u0dbd\u0dcf\u0dc0\u0d9a\u0dca \u0db8\u0dd9\u0db8 \u0db4\u0dd2\u0db1\u0dca\u0db6\u0dd2\u0db8\u0dd9\u0dc4\u0dd2 \u0d89\u0daf\u0dd2\u0dc0\u0dd2\u0dba. \u0db8\u0dd9\u0db8 \u0dc3\u0dad\u0dca \u0d9a\u0dca\u200d\u0dbb\u0dd2\u0dba\u0dcf\u0dc0\u0dda\u0daf\u0dd3 \u0d8b\u0db1\u0dca\u0dc0\u0dc4\u0db1\u0dca\u0dc3\u0dda\u0d9c\u0dda \u0db4\u0dde\u0daf\u0dca\u0d9c\u0dbd\u0dd2\u0d9a \u0db0\u0db1\u0dba\u0daf \u0db1\u0dd2\u0dbb\u0dca\u0dbd\u0ddd\u0db7\u0dd3\u0dc0 \u0db4\u0dbb\u0dd2\u0dad\u0dca\u200d\u0dba\u0dcf\u0d9c \u0d9a\u0dd9\u0dbb\u0dd4\u0dab\u0dd2.\n2012 \u0d9a\u0dca\u0dc0\u0dd6 \u0db6\u0dd2\u0db1\u0dbb \u0db8\u0dc3 07 \u0dc0\u0db1 \u0daf\u0dd2\u0db1 \u0dc0\u0dd2\u0dc4\u0dcf\u0dbb\u0dc3\u0dca\u0dae \u0daf\u0dcf\u0dba\u0d9a \u0dc3\u0db7\u0dcf\u0dc0\u0d9a\u0dca \u0db4\u0dd2\u0dc4\u0dd2\u0da7\u0dd4\u0dc0\u0dcf\u0dbd\u0dd3\u0db8 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba\u0da7 \u0d85\u0dbd\u0dd4\u0dad\u0dca \u0d86\u0dbd\u0ddd\u0d9a\u0dba\u0d9a\u0dca \u0d8b\u0daf\u0dcf\u0d9a\u0dbb\u0dbd\u0dd3\u0db8\u0da7 \u0dc3\u0db8\u0dad\u0dca \u0dc0\u0dd2\u0dba. \u0d85\u0db7\u0dd2\u0db1\u0dc0 \u0daf\u0dcf\u0dba\u0d9a \u0dc3\u0db7\u0dcf\u0dc0\u0dda \u0db4\u0dca\u200d\u0dbb\u0dae\u0db8 \u0d9a\u0dcf\u0dbb\u0dca\u0dba\u0dba \u0dc0\u0dd6\u0dba\u0dda \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0dc0\u0dd0\u0da9 \u0dc3\u0dd2\u0da7\u0dd2\u0db1 \u0db4\u0dd0\u0dbb\u0dab\u0dd2 \u0d86\u0dc0\u0dcf\u0dc3 \u0db6\u0dd2\u0db8\u0dda\u0db8 \u0db1\u0dc0\u0dd3\u0db1 \u0db4\u0db1\u0dca\u0db1\u0dba\u0dda \u0d85\u0d82\u0d9c \u0dc3\u0db8\u0dca\u0db4\u0dd6\u0dbb\u0dca\u0dab \u0d86\u0dc0\u0dcf\u0dc3\u0dba\u0d9a\u0dca \u0d9c\u0ddc\u0da9\u0db1\u0dd0\u0d9c\u0dd3\u0db8\u0dba\u0dd2. \u0d91\u0db8 \u0d9a\u0da7\u0dba\u0dd4\u0dad\u0dca\u0dad \u0db8\u0dd0\u0db1\u0dc0\u0dd2\u0db1\u0dca \u0dc4\u0dcf \u0d85\u0dbd\u0d82\u0d9a\u0dcf\u0dbb\u0dc0 \u0db1\u0dd2\u0db8 \u0d9a\u0dd2\u0dbb\u0dd3\u0db8\u0da7 \u0d9c\u0dad \u0dc0\u0dd6\u0dba\u0dda \u0db4\u0dd4\u0dbb\u0dcf \u0dc0\u0dc3\u0dbb\u0d9a\u0dd2. \u0d9a\u0dcf\u0dbd\u0dba\u0dad\u0dca \u0dc3\u0db8\u0d9c\u0dd2\u0db1\u0dca \u0db8\u0dd9\u0db8 \u0db4\u0dd2\u0db1\u0dca\u0db6\u0dd2\u0db8\u0da7 \u0db1\u0ddc\u0dba\u0dd9\u0d9a\u0dd4\u0dad\u0dca \u0db4\u0dd6\u0da2\u0dcf \u0dc3\u0d82\u0dc0\u0dd2\u0db0\u0dcf\u0db1 \u0d91\u0d9a\u0dca\u0dc0\u0db1\u0dca\u0db1\u0da7 \u0dc0\u0dd2\u0dba. \u0daf\u0dd6\u0daf\u0dbb\u0dd4\u0dc0\u0db1\u0dca \u0d8b\u0daf\u0dd9\u0dc3\u0dcf \u0dc1\u0dca\u200d\u0dbb\u0dd3 \u0dc3\u0dd3\u0dbd\u0dc0\u0d82\u0dc1 \u0daf\u0dc4\u0db8\u0dca \u0db4\u0dcf\u0dc3\u0dbd\u0dad\u0dca, \u0d8b\u0dc0\u0dd0\u0dc3\u0dd2\u0dba\u0db1\u0dca \u0dc3\u0db3\u0dc4\u0dcf \u0dba\u0dc3\u0ddd\u0db0\u0dbb\u0dcf \u0d9a\u0dd4\u0dbd\u0d9f\u0db1 \u0dc3\u0db8\u0dd2\u0dad\u0dd2\u0dba\u0dad\u0dca \u0db8\u0dda \u0d85\u0dad\u0dbb\u0dd2\u0db1\u0dca \u0dc0\u0dd2\u0dc1\u0dda\u0dc2\u0dad\u0dca\u0dc0\u0dba\u0dd9\u0dc4\u0dd2\u0dbd\u0dcf \u0dc3\u0dd0\u0dbd\u0d9a\u0dd3\u0db8\u0da7 \u0db4\u0dd2\u0dc5\u0dd2\u0dc0\u0db1.\n1940.06.05 \u0dc0\u0dd0\u0db1\u0dd2 \u0daf\u0dd2\u0db1 \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0daf\u0dd2\u0dc3\u0dcf\u0dc0\u0dda \u0dc4\u0ddc\u0dbb\u0ddc\u0dc0\u0dca\u0db4\u0dad\u0dcf\u0db1 \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0dbd\u0dda\u0d9a\u0db8\u0dca \u0d9a\u0ddc\u0da7\u0dca\u0da8\u0dcf\u0dc3\u0dba\u0dda \u0dc0\u0da9\u0dd2\u0d9c\u0dc0\u0dd0\u0dc0 \u0dbb\u0db8\u0dab\u0dd3\u0dba \u0d9c\u0db8\u0dca\u0db4\u0dd2\u0dba\u0dc3\u0dda \u0d8b\u0db4\u0dad \u0dbd\u0daf \u0dc0\u0dd2\u0db4\u0dc3\u0dca\u0dc3\u0dd3 \u0db1\u0dcf\u0dc4\u0dd2\u0db8\u0dd2\u0dba\u0db1\u0dca\u0d9c\u0dda \u0d9c\u0dd2\u0dc4\u0dd2\u0db1\u0db8 \u0dc0\u0dd6\u0dba\u0dda \u0d86\u0dbb\u0dca. \u0da2\u0dd3. \u0db0\u0db1\u0db4\u0dcf\u0dbd \u0dba. \u0db4\u0dd2\u0dba\u0dcf \u0db4\u0dcf\u0dbb\u0db8\u0dca\u0db4\u0dbb\u0dd2\u0d9a \u0dc0\u0ddb\u0daf\u0dca\u200d\u0dba\u0dc0\u0dbb\u0dba\u0d9a\u0dd4 \u0dc0\u0dd6 \u0d86\u0dbb\u0dca. \u0db4\u0dd3. \u0dc0\u0ddb\u0daf\u0dca\u200d\u0dba\u0dbb\u0dad\u0dca\u0db1 \u0dc0\u0dd9\u0daf\u0daf\u0dd4\u0dbb\u0dd4\u0dad\u0dd4\u0db8\u0db1\u0dca \u0dba. \u0d8b\u0d9a\u0dca\u0d9a\u0dd4\u0d91\u0dad\u0db1\u0dcf \u0db8\u0dc4\u0ddd\u0db4\u0dcf\u0dc3\u0dd2\u0d9a\u0dcf\u0dc0 \u0db8\u0dc0 \u0dc0\u0dd6\u0dc0\u0dcf\u0dba.\n\u0db8\u0ddc\u0dbb\u0d9a\u0dd1\u0dc0 \u0dbb\u0da2\u0dba\u0dda \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dd9\u0db1\u0dca 05 \u0dc0\u0dd0\u0db1\u0dd2 \u0dc1\u0dca\u200d\u0dbb\u0dda\u0dab\u0dd2\u0dba \u0daf\u0d9a\u0dca\u0dc0\u0dcf \u0db8\u0dd6\u0dbd\u0dd2\u0d9a \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc4\u0dd0\u0daf\u0dd1\u0dbb\u0dd6 \u0db0\u0db1\u0db4\u0dcf\u0dbd \u0d9a\u0dd4\u0dbd\u0daf\u0dbb\u0dd4\u0dc0\u0dcf 1952 \u0d85\u0d9c\u0ddd\u0dc3\u0dca\u0dad\u0dd4 18 \u0dc0\u0dd9\u0db1\u0dd2 \u0daf\u0dd2\u0db1 \u0dc0\u0da9\u0dd2\u0d9c\u0dc0\u0dd0\u0dc0 \u0dc1\u0dca\u200d\u0dbb\u0dd3 \u0db4\u0dd0\u0dbb\u0d9a\u0dd4\u0db8\u0dca\u0db6\u0dcf\u0dbb\u0dcf\u0db8\u0dba\u0dda\u0daf\u0dd3 \u0dc0\u0da9\u0dd2\u0d9c\u0dc0\u0dd0\u0dc0\u0dda \u0dc0\u0dd2\u0db4\u0dc3\u0dca\u0dc3\u0dd3 \u0dba\u0db1 \u0db1\u0db8\u0dd2\u0db1\u0dca \u0db4\u0dd0\u0dc0\u0dd2\u0daf\u0dd2 \u0daf\u0dd2\u0dc0\u0dd2\u0dba\u0da7 \u0db4\u0dad\u0dca\u0dc0\u0dd6\u0dc4. \u0db4\u0dd0\u0dc0\u0dd2\u0daf\u0dd2 \u0daf\u0dd2\u0dc0\u0dd2\u0dba\u0da7 \u0db4\u0dad\u0dca\u0dc0\u0dd6\u0dba\u0dda \u0d8b\u0da9\u0dd4\u0db1\u0dd4\u0dc0\u0dbb \u0da2\u0dd2\u0db1\u0dc0\u0d82\u0dc1 \u0db1\u0dcf\u0dc4\u0dd2\u0db8\u0dd2\u0dba\u0db1\u0dca\u0d9c\u0dda \u0d8b\u0db4\u0dcf\u0db0\u0dca\u200d\u0dba\u0dcf\u0dba\u0dba\u0dd9\u0db1\u0dca \u0dc4\u0dcf \u0d8b\u0da9\u0dd4\u0db1\u0dd4\u0dc0\u0dbb \u0dc3\u0dd3\u0dbd\u0dc0\u0d82\u0dc1 \u0db1\u0dcf\u0dc4\u0dd2\u0db8\u0dd2\u0dba\u0db1\u0dca\u0d9c\u0dda \u0d86\u0da0\u0dcf\u0dbb\u0dca\u0dba\u0dad\u0dca\u0dc0\u0dba\u0dd9\u0db1\u0dd2.\n\u0dbb\u0dcf\u0da2\u0d9a\u0dd3\u0dba \u0db4\u0dab\u0dca\u0da9\u0dd2\u0dad \u0dba\u0da7\u0dd2\u0db1\u0dd4\u0dc0\u0dbb \u0da0\u0db1\u0dca\u0daf\u0dca\u200d\u0dbb\u0dbb\u0dad\u0db1 \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0dc0\u0dc4\u0db1\u0dca\u0dc3\u0dda \u0dba\u0da7\u0dad\u0dda \u0d85\u0dbd\u0db4\u0dbd\u0dcf\u0dc0\u0dbd \u0dc1\u0dca\u200d\u0dbb\u0dd3 \u0dc1\u0dcf\u0dc3\u0db1\u0ddd\u0daf\u0dba \u0db4\u0dd2\u0dbb\u0dd2\u0dc0\u0dd9\u0db1\u0dd2\u0db1\u0dca \u0db8\u0dd6\u0dbd\u0dd2\u0d9a \u0d85\u0db0\u0dca\u200d\u0dba\u0dcf\u0db4\u0db1\u0dba \u0dbd\u0dd0\u0db6\u0dd6 \u0d85\u0dad\u0dbb \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dbb\u0dcf\u0db8\u0da4\u0dca\u0da4 \u0db8\u0dc4\u0dcf \u0db1\u0dd2\u0d9a\u0dcf\u0dba\u0dda \u0d85\u0db1\u0dd4\u0db1\u0dcf\u0dba\u0d9a\u0dc0 \u0dc0\u0dd0\u0da9 \u0dc3\u0dd2\u0da7\u0dd2 \u0db4\u0dd6\u0da2\u0dca\u200d\u0dba \u0db6\u0daf\u0dca\u0daf\u0dda\u0d9c\u0db8 \u0dc0\u0dd2\u0db8\u0dbd\u0dc0\u0d82\u0dc1 \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0dc0\u0dc4\u0db1\u0dca\u0dc3\u0dda \u0dba\u0da7\u0dad\u0dda \u0d9a\u0ddc\u0dc5\u0db9 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dc0\u0dd2\u0daf\u0dca\u200d\u0dba\u0dcf\u0dbd\u0dd3\u0dba \u0db8\u0dc4\u0dcf \u0db4\u0dd2\u0dbb\u0dd2\u0dc0\u0dd9\u0db1\u0dd9\u0db1\u0dca \u0d8b\u0dc3\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0dbd\u0dd0\u0db6\u0dd3\u0dba. 1967 \u0daf\u0dd3 \u0d9a\u0ddc\u0dc5\u0db9 \u0dc0\u0dd2\u0daf\u0dca\u200d\u0dba\u0ddd\u0daf\u0dba \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dd9\u0db1\u0dca \u0dc1\u0dcf\u0dc3\u0dca\u0dad\u0dca\u200d\u0dbb\u0dc0\u0dda\u0daf\u0dd3 \u0d8b\u0db4\u0dcf\u0db0\u0dd2\u0dba \u0dbd\u0db6\u0dcf\u0d9c\u0dd0\u0db1\u0dd3\u0db8\u0da7 \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0dc3\u0db8\u0dad\u0dca \u0dc0\u0dd6\u0dc4.\n1960 \u0d85\u0d9c\u0ddd\u0dc3\u0dca\u0dad\u0dd4 25 \u0dc0\u0dd0\u0db1\u0dd2 \u0daf\u0dd2\u0db1 \u0d9a\u0dd0\u0dbd\u0dab\u0dd2 \u0db1\u0daf\u0dd3 \u0d8b\u0daf\u0d9a\u0dd4\u0d9a\u0dca\u0d9b\u0dda\u0db4 \u0dc3\u0dd3\u0db8\u0dcf \u0db8\u0dcf\u0dbd\u0d9a\u0dba\u0dda \u0daf\u0dd3 \u0d85\u0db0\u0dd2\u0dc3\u0dd3\u0dbd \u0d8b\u0db4\u0dc3\u0db8\u0dca\u0db4\u0daf\u0dcf\u0dc0 \u0dbd\u0dd0\u0db6\u0dd6\u0dc4. 1967 \u0dc3\u0dd2\u0da7 1976 \u0daf\u0d9a\u0dca\u0dc0\u0dcf \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0db1\u0dc0\u0db1\u0d9c\u0dbb\u0dba\u0dda \u0dc1\u0dca\u200d\u0dbb\u0dd3 \u0dc0\u0dd2\u0daf\u0dca\u200d\u0dba\u0dcf\u0dbb\u0dad\u0dca\u0db1 \u0db4\u0dd2\u0dbb\u0dd2\u0dc0\u0dd9\u0db1\u0dda \u0db1\u0dd2\u0dba\u0ddd\u0da2\u0dca\u200d\u0dba \u0db4\u0dbb\u0dd2\u0dc0\u0dda\u0dab\u0dcf\u0db0\u0dd2\u0db4\u0dad\u0dd2 \u0db0\u0dd4\u0dbb\u0dba \u0d89\u0dc3\u0dd4\u0dbd\u0dd6 \u0d8b\u0db1\u0dca\u0dc0\u0dc4\u0db1\u0dca\u0dc3\u0dda 1976.11.01 \u0daf\u0dd2\u0db1 \u0d9c\u0dd4\u0dbb\u0dd4 \u0dc3\u0dda\u0dc0\u0dba\u0da7 \u0d87\u0dad\u0dd4\u0dc5\u0dad\u0dca \u0dc0\u0dd3 \u0db4\u0dc5\u0db8\u0dd4\u0dc0\u0dd9\u0db1\u0dca \u0db8 \u0dbd\u0dd2\u0db3\u0dc0\u0dd0\u0dc0 \u0dbb\u200d\u0da2\u0dba\u0dda \u0dc0\u0dd2\u0daf\u0dd4\u0dc4\u0dbd\u0dda \u0dc3\u0dda\u0dc0\u0dba \u0d9a\u0dc5 \u0d85\u0dad\u0dbb 1977 \u0daf\u0dd3 \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0db8\u0dc4\u0dcf\u200d\u0db6\u0ddd\u0db0\u0dd2 \u0dc0\u0dd2\u0daf\u0dd4\u0dc4\u0dbd 1986\u0daf\u0dd3 \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0db4\u0dab\u0dca\u0da9\u0dd4\u0d9a\u0dcf\u0db7\u0dba \u0dc0\u0dd2\u0daf\u0dd4\u0dc4\u0dbd 1992\u0daf\u0dd3 \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0dc1\u0dcf\u0db1\u0dca\u0dad\u0da2\u0ddd\u0dc2\u0db4\u0dca \u0dc0\u0dd2\u0daf\u0dd4\u0dc4\u0dbd \u0dba\u0db1 \u0dc0\u0dd2\u0daf\u0dd4\u0dc4\u0dbd\u0dca\u0dc0\u0dbd \u0dc3\u0dda\u0dc0\u0dba \u0d9a\u0dbb \u0d87\u0dad. 1996.12.16 \u0dc0\u0dd0\u0db1\u0dd2 \u0daf\u0dd2\u0db1 \u0d9c\u0dd4\u0dbb\u0dd4 \u0dc3\u0dda\u0dc0\u0dba\u0dd9\u0db1\u0dca \u0dc0\u0dd2\u0dc1\u0dca\u200d\u0dbb\u0dcf\u0db8 \u0dbd\u0dd0\u0db6\u0dd6\u0dc4.\n\u0d85\u0db7\u0dd2\u0db1\u0dc0 \u0d8b\u0db4\u0dcf\u0db0\u0dca\u200d\u0dba\u0dcf\u0dba \u0db0\u0dd4\u0dbb\u0dba\u0dd9\u0dc4\u0dd2 \u0dc0\u0dd0\u0da9\u0dc4\u0dd2\u0db3\u0dd2\u0db8\u0dd2\u0db1\u0dca \u0db4\u0dd9\u0dbb\u0da7\u0dad\u0dca \u0dc0\u0da9\u0dcf \u0dc3\u0dd4\u0dc0\u0dd2\u0dc1\u0dcf\u0dbd\u0dc0\u0dd6 \u0dc1\u0dcf\u0dc3\u0db1\u0dd2\u0d9a \u0db8\u0dd9\u0dc4\u0dd9\u0dc0\u0dbb\u0d9a \u0dba\u0dd9\u0daf\u0dd9\u0db8\u0dd2\u0db1\u0dca \u0d85\u0db1\u0dcf\u0d9c\u0dad \u0dc3\u0db8\u0dca\u0db6\u0dd4\u0daf\u0dca\u0db0 \u0dc1\u0dcf\u0dc3\u0db1\u0dba\u0dda \u0da0\u0dd2\u0dbb \u0db4\u0dd0\u0dc0\u0dd0\u0dad\u0dca\u0db8 \u0db4\u0dd2\u0dab\u0dd2\u0dc3 \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1\u0dca\u0db1\u0da7 \u0d85\u0db4 \u0db1\u0dcf\u0dc4\u0dd2\u0db8\u0dd2\u0db4\u0dcf\u0dab\u0db1\u0dca\u0dc0\u0dc4\u0db1\u0dca\u0dc3\u0dda\u0da7 \u0d8b\u0dad\u0dd4\u0db8\u0dca \u0dbb\u0dad\u0dca\u0db1\u0dad\u0dca\u200d\u0dbb\u0dba\u0dda \u0d86\u0dc1\u0dd2\u0dbb\u0dca\u0dc0\u0dcf\u0daf\u0dba \u0dbd\u0dd0\u0db6\u0dda\u0dc0\u0dcf\u0dba\u0dd2 \u0db4\u0dca\u200d\u0dbb\u0dcf\u0dbb\u0dca\u0dae\u0db1\u0dcf \u0d9a\u0dbb\u0db8\u0dd4.\n\u00a0\n\u0dc3\u0da7\u0dc4\u0db1 \u0dc3\u0dc4 \u0da1\u0dcf\u0dba\u0dcf\u0dbb\u0dd6\u0db4\u0dba \u0dc3\u0dda\u0db1\u0db4\u0dd4\u0dbb \u0da9\u0dd3. \u0db1\u0dd2\u0dc1\u0dca\u0dc1\u0d82\u0d9a \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0db1\u0dd0\u200d\u0d9f\u0dd9\u0db1\u0dc4\u0dd2\u0dbb \u0dc3\u0db8\u0dd6\u0dc4\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0dbb\u0dda\u0d9c\u0dd4 \u0d87\u0dc3\u0da7 \u0dc0\u0dd0\u0dbd\u0dd2 \u0d9c\u0dc3\u0db8\u0dd2\u0db1\u0dca \u0db1\u0dd3\u0dad\u0dd2 \u0dc0\u0dd2\u0dbb\u0ddd\u0db0\u0dd3\u0dc0 \u0dc0\u0dcf\u0dc4\u0db1\u0dc0\u0dbd \u0d9a\u0ddc\u0da7\u0dc3\u0dca \u0dc0\u0dd2\u0daf\u0dd9\u0dc3\u0dca \u0dbb\u0da7\u0dc0\u0dbd\u0dd2\u0db1\u0dca \u0db8\u0dd9\u0dbb\u0da7\u0da7 \u0d9c\u0dd9\u0db1\u0dca\u0dc0\u0dcf \u0dbb\u0da7\u0dda \u0db1\u0dd3\u0dad\u0dca\u200d\u0dba\u0dab\u0dd6\u0d9a\u0dd6\u0dbd \u0dc0\u0dcf\u0dc4\u0db1\u0dc0\u0dbd \u0daf\u0dad\u0dca\u0dad\u0dba\u0db1\u0dca \u0dc0\u0d82\u0da0\u0db1\u0dd2\u0d9a\u0dc0 \u0dc3\u0ddc\u0dbb\u0d9a\u0db8\u0dca \u0d9a\u0dbb \u0d92\u0dc0\u0dcf\u0da7 \u0dc3\u0db8\u0dcf\u0db1 \u0dc0\u0db1 \u0db4\u0dbb\u0dd2\u0daf\u0dd2 \u0d91\u0db8 \u0d9a\u0ddc\u0da7\u0dc3\u0dca \u0d91\u0d9a\u0dca \u0d9a\u0dbb \u0dc0\u0da7\u0dd2\u0db1\u0dcf \u0dc0\u0dcf\u0dc4\u0db1 \u0db1\u0dd2\u0db4\u0daf\u0dc0\u0dcf \u0d91\u0dba\u0da7 \u0dc3\u0dbb\u0dd2\u0dbd\u0db1 \u0d9a\u0dd6\u0da7 \u0dbd\u0dd2\u0dba\u0d9a\u0dd2\u0dba\u0dc0\u0dd2\u0dbd\u0dd2 \u0db4\u0dbb\u0dd2\u0dbd\u0dab\u0d9a \u0db8\u0d9c\u0dd2\u0db1\u0dca \u0dc3\u0dcf\u0daf\u0dcf \u0d91\u0db8 \u0dc0\u0dcf\u0dc4\u0db1 \u0d85\u0dbd\u0dd9\u0dc0\u0dd2 \u0d9a\u0dd2\u0dbb\u0dd3\u0db8\u0dda \u0db1\u0dd2\u0dbb\u0dad\u0dc0\u0dd6 \u0d9a\u0dab\u0dca\u0da9\u0dcf\u0dba\u0db8\u0d9a\u0dca \u0db4\u0dd1\u0dbd\u0dd2\u0dba\u0d9c\u0ddc\u0da9 \u0d9a\u0ddc\u0da7\u0dca\u0da8\u0dcf\u0dc3 \u0d85\u0db4\u0dbb\u0dcf\u0db0 \u0dc0\u0dd2\u0db8\u0dbb\u0dca\u0dc1\u0db1 \u0d85\u0d82\u0dc1\u0dba \u0dc0\u0dd2\u0dc3\u0dd2\u0db1\u0dca \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd9\u0db1 \u0d87\u0dad.\n\u0db8\u0ddd\u0da7\u0dbb\u0dca \u0dbb\u0dae \u0dbd\u0dd2\u0dba\u0dcf\u0db4\u0daf\u0dd2\u0d82\u0da0\u0dd2 \u0d9a\u0dd2\u0dbb\u0dd3\u0db8\u0dda \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0dbb\u0dda\u0d9c\u0dd4 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0db4\u0dd4\u0daf\u0dca\u0d9c\u0dbd\u0dba\u0db1\u0dca \u0dbd\u0dd2\u0dba\u0dcf\u0db4\u0daf\u0dd2\u0d82\u0da0\u0dd2 \u0d9a\u0dd2\u0dbb\u0dd3\u0db8\u0dda \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0db4\u0ddc\u0dbd\u0dd3\u0dc3\u0dd2\u0dba \u0dc3\u0dc4 \u0db8\u0dd6\u0dbd\u0dca\u200d\u0dba \u0d86\u0dba\u0dad\u0db1 \u0dc0\u0dca\u200d\u0dba\u0db4\u0dcf\u0dbb\u0dd2\u0d9a\u0dba\u0db1\u0dca \u0d9c\u0dd0\u0dab\u0dd4\u0db8\u0dca\u0d9a\u0dbb\u0dd4\u0dc0\u0db1\u0dca \u0dba\u0db1 \u0dc3\u0dd1\u0db8 \u0daf\u0dd9\u0db1\u0dcf \u0d89\u0dad\u0dcf\u0db8 \u0dc3\u0dd6\u0d9a\u0dca\u0dc2\u0db8 \u0d85\u0db1\u0dca\u0daf\u0db8\u0dd2\u0db1\u0dca \u0dbb\u0dc0\u0da7\u0db8\u0dd2\u0db1\u0dca \u0d9a\u0dcf\u0dbd\u0dba\u0d9a\u0dca \u0db8\u0dd4\u0dc5\u0dd4\u0dbd\u0dca\u0dbd\u0dda \u0d94\u0dc0\u0dd4\u0db1\u0dca \u0db8\u0dc4\u0dcf \u0db4\u0dbb\u0dd2\u0db8\u0dcf\u0dab\u0dba\u0dd9\u0db1\u0dca \u0dc3\u0dd2\u0daf\u0dd4 \u0d9a\u0dbb \u0d87\u0dad\u0dd2 \u0db8\u0dd9\u0db8 \u0db1\u0dd3\u0dad\u0dd2 \u0dc0\u0dd2\u0dbb\u0ddd\u0db0\u0dd3 \u0dc0\u0dcf\u0dc4\u0db1 \u0da2\u0dcf\u0dc0\u0dcf\u0dbb\u0db8 \u0dc4\u0dcf \u0d9a\u0dd6\u0da7 \u0dbd\u0dd2\u0db4\u0dd2\u0dbd\u0dda\u0d9b\u0db1 \u0dc3\u0d9a\u0dc3\u0dca \u0d9a\u0dd2\u0dbb\u0dd3\u0db8\u0dda \u0da2\u0dcf\u0dc0\u0dcf\u0dbb\u0db8\u0dda \u0db8\u0dc4 \u0db8\u0ddc\u0dc5\u0d9a\u0dbb\u0dd4\u0dc0\u0db1 \u0db4\u0dbb\u0dd2\u0dab\u0d9c\u0d9a \u0dc0\u0dd0\u0da9\u0d9a\u0dbb\u0dd4 \u0d87\u0dad\u0dd4\u0dc5\u0dd4 \u0dc0\u0dbb\u0daf\u0da7 \u0dc3\u0db8\u0dca\u0db6\u0db1\u0dca\u0db0 \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca 05\u0dc3\u0dca \u0daf\u0dd9\u0db1\u0dcf 16\u0dc0\u0db1\u0daf\u0dcf \u0db8\u0dc4\u0dbb \u0d85\u0db0\u0dd2\u0d9a\u0dbb\u0dab\u0dba\u0da7 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4 \u0db8\u0dda \u0db8\u0dc3 20 \u0dc0\u0db1\u0daf\u0dcf \u0daf\u0d9a\u0dca\u0dc0\u0dcf \u0dbb\u0d9a\u0dca\u0dc2\u0dd2\u0dad \u0db6\u0d82\u0db0\u0db1\u0dcf\u0d9c\u0dcf\u0dbb \u0d9c\u0dad \u0d9a\u0dbb \u0d87\u0dad.\n\u0db8\u0dd9\u0db8 \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca \u0dc3\u0dad\u0dd4\u0dc0 \u0dad\u0dd2\u0db6\u0dd6 \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 90\u0d9a\u0dca \u0dc0\u0da7\u0dd2\u0db1\u0dcf \u0da7\u0ddc\u0dba\u0ddc\u0da7\u0dcf \u0dc0\u0dbb\u0dca\u0d9c\u0dba\u0dda \u0da2\u0dd3\u0db4\u0dca \u0dbb\u0dae\u0dba\u0d9a\u0dca \u0dbd\u0d9a\u0dca\u0dc2 50\u0d9a\u0dca \u0dc0\u0da7\u0dd2\u0db1\u0dcf \u0da7\u0ddc\u0dba\u0ddc\u0da7\u0dcf \u0d9a\u0dcf\u0dbb\u0dca \u0d91\u0d9a\u0d9a\u0dca \u0dc3\u0dc4 \u0dad\u0dca\u200d\u0dbb\u0dd3 \u0dbb\u0ddd\u0daf \u0dbb\u0dae \u0daf\u0dd9\u0d9a\u0d9a\u0dca \u0daf \u0db4\u0ddc\u0dbd\u0dd2\u0dc3\u0dca \u0db7\u0dcf\u0dbb\u0dba\u0da7 \u0d9c\u0dd9\u0db1 \u0d87\u0dad.\n\u0db8\u0dd9\u0db8 \u0db8\u0dc4\u0dcf \u0db4\u0dbb\u0dd2\u0db8\u0dcf\u0dab \u0d9a\u0dd6\u0da7 \u0da2\u0dcf\u0dc0\u0dcf\u0dbb\u0db8\u0dda \u0db8\u0dc4 \u0db8\u0ddc\u0dc5\u0d9a\u0dbb\u0dd4 \u0dbd\u0dd9\u0dc3 \u0dc4\u0dd0\u0daf\u0dd2\u0db1\u0dca\u0dc0\u0dd2\u0dba \u0dc4\u0dd0\u0d9a\u0dd2 \u0db4\u0dd4\u0daf\u0dca\u0d9c\u0dbd\u0dba\u0dcf \u0db4\u0dbb\u0dd2\u0d9c\u0dab\u0d9a\u0dba \u0d8b\u0db4\u0dba\u0ddd\u0d9c\u0dd3 \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0da2\u0dcf\u0dc0\u0dcf\u0dbb\u0db8\u0da7 \u0d85\u0dc0\u0dc1\u0dca\u200d\u0dba \u0dc3\u0dd2\u0dba\u0dbd\u0dd4\u0db8 \u0dbd\u0dd2\u0db4\u0dd2 \u0dbd\u0dda\u0d9b\u0db1 \u0dc3\u0d9a\u0dc3\u0dca \u0d9a\u0dd2\u0dbb\u0dd3\u0db8 \u0dc3\u0dd2\u0daf\u0dd4 \u0d9a\u0dbb \u0d87\u0dad\u0dd2 \u0d85\u0dad\u0dbb \u0db4\u0ddc\u0dbd\u0dd2\u0dc3\u0dca \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dd4\u0db1\u0dca\u0d9c\u0dda \u0db1\u0dd2\u0dbd \u0db8\u0dd4\u0daf\u0dca\u200d\u0dbb\u0dcf \u0db4\u0ddc\u0dbd\u0dd2\u0dc3\u0dca \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0da7\u0dc4\u0db1\u0dca \u0db4\u0ddc\u0dad\u0dca\u0dc0\u0dbd \u0db8\u0dd6\u0dbd\u0dd2\u0d9a \u0daf\u0dad\u0dca\u0dad \u0d87\u0dad\u0dd4\u0dc5\u0dad\u0dca \u0db4\u0dd0\u0db8\u0dd2\u0dab\u0dd2\u0dbd\u0dd2 \u0dc3\u0da7\u0dc4\u0db1\u0dca \u0d9a\u0ddc\u0dc5 \u0dc0\u0dca\u200d\u0dba\u0da2 \u0da2\u0dcf\u0dad\u0dd2\u0d9a \u0dc4\u0dd0\u0daf\u0dd4\u0db1\u0dd4\u0db8\u0dca \u0db4\u0dad\u0dca \u0dc4\u0dcf \u0d9a\u0dd6\u0da7 \u0dbd\u0dda\u0d9b\u0db1 \u0dc0\u0dd2\u0dc1\u0dcf\u0dbd \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0daf \u0d9a\u0da9\u0dc0\u0dad \u0db4\u0dd2\u0dc4\u0dd2\u0da7\u0dd2 \u0d94\u0dc4\u0dd4\u0d9c\u0dda \u0db1\u0dd2\u0dc0\u0dc3\u0dda \u0dad\u0dd2\u0db6\u0dd3 \u0db4\u0ddc\u0dbd\u0dd2\u0dc3\u0dca \u0db7\u0dcf\u0dbb\u0dba\u0da7 \u0d9c\u0dd9\u0db1 \u0d87\u0dad.\n\u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba\u0da7 \u0d85\u0db1\u0dd4\u0dc0 \u0d9a\u0da9\u0dc0\u0dad \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0dd2\u0dc4\u0dd2\u0da7\u0dd2 \u0dc0\u0dcf\u0dc4\u0db1\u0dc0\u0dbd \u0dad\u0d9a\u0dca\u0dc3\u0dda\u0dbb\u0dd4 \u0dc0\u0dcf\u0dbb\u0dca\u0dad\u0dcf \u0db1\u0dd2\u0d9a\u0dd4\u0dad\u0dca\u0d9a\u0dbb\u0db1 \u0dc3\u0dca\u0dae\u0dcf\u0db1\u0dba\u0d9a\u0da7 \u0dbd\u0dd0\u0db6\u0dd4\u0db1 \u0d91\u0d9a\u0db8 \u0d85\u0d82\u0d9a\u0dba\u0d9a\u0dca \u0d91\u0d9a \u0dc3\u0db8\u0dcf\u0db1 \u0dc0\u0dbb\u0dca\u0dab\u0dba, \u0d91\u0d9a \u0dc3\u0db8\u0dcf\u0db1 \u0d91\u0d82\u0da2\u0dd2\u0db1\u0dca \u0dc4\u0dcf \u0da0\u0dd0\u0dc3\u0dd2 \u0d85\u0d82\u0d9a \u0dc3\u0dc4\u0dd2\u0dad \u0db8\u0dbb\u0dca\u0dc3\u0da9\u0dd3\u0dc3\u0dca \u0db6\u0dd9\u0db1\u0dca\u0dc3\u0dca \u0dbb\u0dae \u0daf\u0dd9\u0d9a\u0d9a\u0dca \u0db4\u0dd2\u0dc5\u0dd2\u0db6\u0db3 \u0d91\u0db8 \u0d86\u0dba\u0dad\u0db1\u0dba\u0dda \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc0\u0dd2\u0dc3\u0dd2\u0db1\u0dca \u0db4\u0ddc\u0dbd\u0dd3\u0dc3\u0dd2\u0dba\u0da7 \u0d9a\u0dbb\u0db1 \u0dbd\u0daf \u0db4\u0dd0\u0db8\u0dd2\u0dab\u0dd2\u0dbd\u0dca\u0dbd\u0d9a\u0da7 \u0d85\u0db1\u0dd4\u0dc0 \u0db4\u0ddc\u0dbd\u0dd2\u0dc3\u0dd2\u0dba \u0dc3\u0dd2\u0daf\u0dd4\u0d9a\u0dc5 \u0db4\u0dbb\u0dd3\u0d9a\u0dca\u0dc2\u0dab \u0dc4\u0dbb\u0dc4\u0dcf \u0db8\u0dd9\u0db8 \u0da2\u0dcf\u0dc0\u0dcf\u0dbb\u0db8\u0dda \u0dad\u0ddc\u0dbb\u0dad\u0dd4\u0dbb\u0dd4 \u0d85\u0db1\u0dcf\u0dc0\u0dbb\u0dab\u0dba \u0d9a\u0dbb \u0d9c\u0dd9\u0db1 \u0d87\u0dad.\n\u0d9a\u0da9\u0dc0\u0dad \u0db4\u0daf\u0dd2\u0d82\u0da0\u0dd2 \u0dc0\u0dca\u200d\u0dba\u0db4\u0dcf\u0dbb\u0dd2\u0d9a\u0dba\u0d9a\u0dd4 \u0dad\u0db8\u0dcf\u0da7 \u0dc4\u0ddc\u0daf \u0dad\u0dad\u0dca\u0dc0\u0dba\u0dda \u0dc0\u0dcf\u0dc4\u0db1\u0dba\u0d9a\u0dca \u0db8\u0dd2\u0dbd\u0daf\u0dd3 \u0d9c\u0dd0\u0db1\u0dd3\u0db8\u0da7 \u0d85\u0dc0\u0dc1\u0dca\u200d\u0dba \u0db6\u0dc0 \u0dc0\u0dcf\u0dc4\u0db1 \u0db6\u0dca\u200d\u0dbb\u0ddd\u0d9a\u0dbb\u0dca \u0dc0\u0dbb\u0dba\u0dd9\u0d9a\u0dd4\u0da7 \u0db4\u0dc0\u0dc3\u0dcf \u0d87\u0dad\u0dd2 \u0d85\u0dad\u0dbb \u0da7\u0dd2\u0d9a \u0daf\u0dd2\u0db1\u0d9a\u0da7 \u0db4\u0dc3\u0dd4\u0dc0 \u0d94\u0dc4\u0dd4 \u0db8\u0dd4\u0dab\u0d9c\u0dd0\u0dc3\u0dd3\u0db8\u0da7 \u0db4\u0dd0\u0db8\u0dd2\u0dab\u0dd2 \u0db6\u0dca\u200d\u0dbb\u0ddd\u0d9a\u0dbb\u0dca\u0dc0\u0dbb\u0dba\u0dcf \u0d85\u0dad\u0dd2\u0dc3\u0dd4\u0d9b\u0ddd\u0db4\u0db6\u0ddd\u0d9c\u0dd3 \u0db8\u0dbb\u0dca\u0dc3\u0da9\u0dd3\u0dc3\u0dca \u0db6\u0dd9\u0db1\u0dca\u0dc3\u0dca \u0dbb\u0dae\u0dba\u0d9a\u0dca \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 40\u0d9a\u0da7 \u0dc0\u0dd2\u0d9a\u0dd2\u0dab\u0dd3\u0db8\u0da7 \u0d87\u0dad\u0dd2 \u0db6\u0dc0 \u0d94\u0dc4\u0dd4\u0da7 \u0db4\u0dc0\u0dc3\u0dcf \u0d87\u0dad.\n\u0dc0\u0dd9\u0dc5\u0daf\u0db4\u0ddc\u0dbd\u0dda \u0db8\u0dd2\u0dc5 \u0d9c\u0dab\u0db1\u0dca \u0d85\u0db1\u0dd4\u0dc0 \u0dc3\u0dc3\u0daf\u0dcf \u0db6\u0dbd\u0daf\u0dca\u0daf\u0dd3 \u0db6\u0dd9\u0db1\u0dca\u0dc3\u0dca \u0d9a\u0dcf\u0dbb\u0dca \u0d91\u0d9a\u0d9a\u0dca \u0dbd\u0d9a\u0dca\u0dc2 40\u0d9a\u0da7 \u0db8\u0dd2\u0dc5\u0daf\u0dd3 \u0d9c\u0dd0\u0db1\u0dd3\u0db8 \u0dc0\u0dcf\u0dc3\u0dd2 \u0dc3\u0dc4\u0d9c\u0dad \u0db6\u0dd0\u0dc0\u0dd2\u0db1\u0dca \u0db8\u0ddd\u0da7\u0dbb\u0dca \u0dbb\u0dae \u0dbd\u0dd2\u0dba\u0dcf\u0db4\u0daf\u0dd2\u0d82\u0da0\u0dd2 \u0d9a\u0dd2\u0dbb\u0dd3\u0db8\u0dda \u0daf\u0dd9\u0db4\u0dcf\u0dbb\u0dca\u0dae\u0db8\u0dda\u0db1\u0dca\u0dad\u0dd4\u0dc0\u0dd9\u0db1\u0dca \u0dc0\u0dcf\u0dc4\u0db1\u0dba\u0dda \u0dbd\u0dd2\u0dba\u0dcf \u0db4\u0daf\u0d82\u0da0\u0dd3\u0dba \u0db4\u0dd2\u0dbd\u0dd2\u0db6\u0daf\u0dc0 \u0dc3\u0ddc\u0dba\u0dcf \u0db6\u0dbd\u0dcf \u0dc3\u0dd2\u0dba\u0dbd\u0dca\u0dbd \u0db1\u0dd2\u0dc0\u0dd0\u0dbb\u0daf\u0dd2 \u0dba\u0dd0\u0dba\u0dd2 \u0d85\u0db1\u0dcf\u0dc0\u0dbb\u0dab\u0dba \u0dc0\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 40\u0d9a\u0dca \u0d9c\u0dd9\u0dc0\u0dcf \u0dc0\u0dcf\u0dc4\u0db1\u0dba \u0db8\u0dd2\u0dc5\u0daf\u0dd3 \u0d9c\u0dd9\u0db1 \u0d87\u0dad\u0dd2 \u0d85\u0dad\u0dbb \u0d9a\u0da9\u0dc0\u0dad \u0dc4\u0ddd\u0da7\u0dbd\u0dba\u0d9a\u0daf\u0dd3 \u0d85\u0daf\u0dcf\u0dbd \u0db8\u0dd4\u0daf\u0dbd\u0dca \u0d9c\u0dab\u0dd4\u0daf\u0dd9\u0db1\u0dd4\u0dc0 \u0dc3\u0dd2\u0daf\u0dd4 \u0d9a\u0dbb \u0d87\u0dad.\n\u0da7\u0dd2\u0d9a \u0daf\u0dd2\u0db1\u0d9a\u0da7 \u0db4\u0dc3\u0dd4\u0dc0 \u0dad\u0d9a\u0dca\u0dc3\u0dda\u0dbb\u0dd4 \u0dc0\u0dcf\u0dbb\u0dca\u0dae\u0dcf\u0dc0\u0d9a\u0dca \u0dbd\u0db6\u0dcf\u0d9c\u0dd0\u0db1\u0dd3\u0db8\u0da7 \u0d85\u0dba\u0daf\u0dd4\u0db8\u0dca\u0db4\u0dad\u0d9a\u0dca \u0d91\u0db8 \u0d86\u0dba\u0dad\u0db1\u0dba\u0da7\u0db8 \u0db1\u0dd0\u0dc0\u0dad \u0dc0\u0dbb\u0d9a\u0dca \u0dbd\u0dd0\u0db6\u0dd3 \u0d87\u0dad\u0dd2 \u0d85\u0dad\u0dbb \u0d91\u0dba\u0daf \u0db8\u0dd3\u0da7 \u0d89\u0dc4\u0dad \u0dc0\u0dcf\u0dbb\u0dca\u0dad\u0dcf\u0dc0 \u0dbd\u0db6\u0dcf \u0d9c\u0dad\u0dca \u0db8\u0dbb\u0dca\u0dc3\u0da9\u0dd3\u0dc3\u0dca \u0db6\u0dd9\u0db1\u0dca\u0dc3\u0dca \u0dc0\u0dcf\u0dc4\u0db1\u0dba\u0dda \u0d85\u0d82\u0d9a\u0dba\u0db8 \u0dc4\u0dcf \u0d85\u0db1\u0dd9\u0d9a\u0dd4\u0dad\u0dca \u0dc3\u0dd2\u0dba\u0dbd\u0dd4 \u0d85\u0d82\u0d9a \u0dc4\u0dcf \u0dc0\u0dbb\u0dca\u0dab\u0dba\u0daf \u0dc3\u0db8\u0dcf\u0db1 \u0db6\u0dd0\u0dc0\u0dd2\u0db1\u0dca \u0d92 \u0db4\u0dd2\u0dbd\u0dd2\u0db6\u0daf\u0dc0 \u0db4\u0ddc\u0dbd\u0dd2\u0dc3\u0dd2\u0dba\u0da7 \u0db4\u0dd0\u0db8\u0dd2\u0dab\u0dd2\u0dbd\u0dd2 \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0db4\u0ddc\u0dbd\u0dd3\u0dc3\u0dd2\u0dba \u0dc0\u0dcf\u0dc4\u0db1 \u0db6\u0dca\u200d\u0dbb\u0ddd\u0d9a\u0dbb\u0dca \u0dc0\u0dbb\u0dba\u0dcf \u0dc3\u0dc4 \u0dc0\u0dcf\u0dc4\u0db1 \u0daf\u0dd9\u0d9a\u0dda\u0db8 \u0dc4\u0dd2\u0db8\u0dd2\u0d9a\u0dbb\u0dd4\u0dc0\u0db1\u0dca \u0d9c\u0dd9\u0db1\u0dca\u0dc0\u0dcf \u0dc3\u0dd0\u0d9a \u0dc3\u0dc4\u0dd2\u0dad \u0db4\u0dd4\u0daf\u0dca\u0d9c\u0dbd\u0dba\u0db1\u0dca \u0d9c\u0dd9\u0db1\u0dca \u0db4\u0dca\u200d\u0dbb\u0dc1\u0dca\u0dab \u0d9a\u0dd2\u0dbb\u0dd3\u0db8\u0dd9\u0db1\u0dca \u0db4\u0dc3\u0dd4 \u0dc3\u0dd2\u0dba\u0dbd\u0dd4 \u0dad\u0ddc\u0dbb\u0dad\u0dd4\u0dbb\u0dd4 \u0d85\u0db1\u0dcf\u0dc0\u0dbb\u0dab\u0dba \u0d9a\u0dbb\u0d9c\u0dd9\u0db1 \u0d87\u0dad.\n\u0d85\u0dad\u0dca \u0d85\u0da9\u0d82\u0d9c\u0dd4\u0dc0\u0da7 \u0d9c\u0dad\u0dca \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca \u0d9c\u0dda \u0db4\u0dca\u200d\u0dbb\u0d9a\u0dcf\u0dc1 \u0d85\u0db1\u0dd4\u0dc0 \u0d9a\u0dd6\u0da8 \u0dbd\u0dd2\u0dba\u0d9a\u0dd2\u0dba\u0dc0\u0dd2\u0dbd\u0dd2 \u0dc3\u0dd1\u0daf\u0dd4 \u0d9a\u0da9\u0dc0\u0dad \u0db4\u0dd2\u0dc4\u0dd2\u0da7\u0dd2 \u0d9a\u0dcf\u0dbb\u0dca\u200d\u0dba\u0dbd\u0dba \u0dc3\u0ddd\u0daf\u0dd2\u0dc3\u0dd2 \u0d9a\u0dbd \u0db4\u0ddc\u0dbd\u0dd3\u0dc3\u0dd2\u0dba \u0d91\u0dc4\u0dd2 \u0dad\u0dd2\u0db6\u0dd6 \u0dc0\u0dca\u200d\u0dba\u0da2 \u0dbd\u0dd2\u0dba\u0d9a\u0dd2\u0dba\u0dc0\u0dd2\u0dbd\u0dd2 \u0dad\u0ddc\u0d9c\u0dba\u0d9a\u0dca\u0daf \u0db4\u0dbb\u0dd2\u0d9d\u0dab\u0d9a \u0d87\u0dad\u0dd4\u0dc5\u0dd4 \u0db7\u0dcf\u0dab\u0dca\u0da9\u0daf \u0db4\u0ddc\u0dbd\u0dd2\u0dc3\u0dca \u0db7\u0dcf\u0dbb\u0dba\u0da7 \u0d9c\u0dd9\u0db1 \u0d87\u0dad.\n\u0dc0\u0dca\u200d\u0dba\u0da2 \u0d85\u0d82\u0d9a \u0dc3\u0dc4\u0dd2\u0dad \u0db6\u0dd9\u0db1\u0dca\u0dc3\u0dca \u0dbb\u0dae\u0dba\u0dda \u0db8\u0dd4\u0dbd\u0dca \u0d85\u0dba\u0dd2\u0dad\u0dd2\u0d9a\u0dbb\u0dd4 \u0dbd\u0dd9\u0dc3 \u0da2\u0dcf \u0d87\u0dbd \u0d8b\u0daf\u0db8\u0dca\u0db8\u0dd2\u0da7 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0daf\u0dd2\u0d82\u0da0\u0dd2 \u0db8\u0dd9\u0db8 \u0da2\u0dcf\u0dc0\u0dcf\u0dbb\u0db8\u0da7 \u0dc3\u0db8\u0dca\u0db6\u0d82\u0db0 \u0dad\u0dc0\u0dad\u0dca \u0dc3\u0dd0\u0d9a\u0d9a\u0dcf\u0dbb \u0d9a\u0dd6\u0da8 \u0da2\u0dcf\u0dc0\u0dcf\u0dbb\u0db8\u0dca \u0d9a\u0dbb\u0dd4\u0dc0\u0dd9\u0d9a\u0dd4\u0d9c\u0dda \u0dbd\u0d9c\u0db8 \u0dc3\u0dd2\u0da7\u0dd2\u0db1 \u0d9c\u0ddd\u0dbd\u0dba\u0dd9\u0d9a\u0dd4 \u0dba\u0ddc\u0daf\u0dc0\u0dcf \u0d87\u0dad\u0dd2 \u0d85\u0dad\u0dbb \u0d94\u0dc4\u0dd4\u0da7 \u0da2\u0dcf\u0dad\u0dd2\u0d9a \u0dc4\u0dd0\u0daf\u0dd4\u0db1\u0dd4\u0db8\u0dca \u0db4\u0dad\u0dca \u0d87\u0dad\u0dd4\u0dc5\u0dd4 \u0dc0\u0dca\u200d\u0dba\u0da2 \u0dbd\u0dd2\u0db4\u0dd2 \u0dbd\u0dda\u0d9b\u0db1\u0daf \u0d9a\u0da9\u0dc0\u0dad \u0db1\u0dd2\u0dc0\u0dc3\u0dda\u0daf\u0dd3 \u0db4\u0dbb\u0dd2\u0d9d\u0db1\u0d9a \u0db8\u0dc4 \u0db8\u0ddc\u0dc5\u0d9a\u0dbb\u0dd4 \u0dc0\u0dd2\u0dc3\u0dd2\u0db1\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb\u0daf\u0dd3 \u0d87\u0dad. \u0dc0\u0dcf\u0dc4\u0db1\u0dba\u0dda \u0d91\u0d82\u0da2\u0dd2\u0db1\u0dca \u0dc4\u0dcf \u0da0\u0dd0\u0dc3\u0dd2 \u0d85\u0d82\u0d9a \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8 \u0d9a\u0dd2\u0dbb\u0dd2\u0daf\u0dd2\u0dc0\u0dd0\u0dbd \u0d9c\u0dbb\u0dcf\u0da2\u0dba\u0d9a\u0daf\u0dd3 \u0dc3\u0dd2\u0daf\u0dd4 \u0d9a\u0dbb \u0d94\u0dc4\u0dd4\u0da7 \u0d92 \u0dc3\u0daf\u0dc4\u0dcf \u0dbb\u0dd4\u0db4\u0dd2\u0dba\u0dbd\u0dca 5000\u0d9a\u0dca \u0d9c\u0dd9\u0dc0\u0dcf \u0d87\u0dad\u0dd2 \u0d85\u0dad\u0dbb \u0d91\u0db8 \u0db4\u0dd4\u0daf\u0dca\u0d9c\u0dbd\u0dba\u0dcf\u0daf \u0db8\u0dda \u0dc0\u0db1 \u0dc0\u0dd2\u0da7 \u0db4\u0ddc\u0dbd\u0dd2\u0dc3\u0dca \u0d85\u0dad\u0dca \u0d85\u0da9\u0d82\u0d9c\u0dd4\u0dc0\u0da7 \u0d9c\u0dd9\u0db1 \u0d87\u0dad.\n\u0db8\u0dd9\u0db8 \u0d9a\u0dd6\u0da8 \u0dc0\u0dca\u200d\u0dba\u0db4\u0dcf\u0dbb\u0dd2\u0d9a\u0dba\u0db1\u0dca \u0dad\u0dd3\u0dbb\u0dd4 \u0db6\u0daf\u0dd4 \u0dbb\u0dc4\u0dd2\u0dad\u0dc0 \u0dc4\u0ddc\u0dbb \u0db4\u0dcf\u0dbb\u0dd9\u0db1\u0dca \u0dc0\u0dcf\u0dc4\u0db1 \u0d9a\u0ddc\u0da7\u0dc3\u0dca \u0dc0\u0dd2\u0daf\u0dd9\u0dc3\u0dca \u0dbb\u0da7\u0dc0\u0dbd\u0dd2\u0db1\u0dca \u0d9c\u0dd9\u0db1\u0dca\u0dc0\u0dcf \u0db8\u0dd9\u0dbb\u0da7\u0daf\u0dd3 \u0d91\u0db8 \u0d9a\u0ddc\u0da7\u0dc3\u0dca \u0dba\u0ddc\u0daf\u0dcf \u0dc0\u0dcf\u0dc4\u0db1\u0dba\u0d9a\u0dca \u0dc3\u0dcf\u0daf\u0dcf \u0d87\u0dad\u0dca\u0dad\u0dda \u0db1\u0dd3\u0dad\u0dca\u200d\u0dba\u0dab\u0dd4\u0d9a\u0dd6\u0dbd \u0dc0\u0dcf\u0dc4\u0db1\u0dba\u0d9a\u0da7 \u0dc3\u0db8\u0dcf\u0db1 \u0dc0\u0db1 \u0db4\u0dbb\u0dd2\u0daf\u0dd2 \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0ddc\u0dba\u0dcf \u0d9c\u0dd0\u0db1\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0\u0dba.\n\u0db4\u0dbb\u0dd2\u0d9d\u0db1\u0d9a \u0db8\u0dc4\u0db8\u0ddc\u0dc5\u0d9a\u0dbb\u0dd4\u0da7\n\u0db4\u0dbb\u0dd2\u0d9d\u0db1\u0d9a\u0dba \u0d87\u0dc3\u0dd4\u0dbb\u0dd2\u0db1\u0dca \u0dc0\u0dd2\u0db7\u0dcf\u0d9c \u0daf\u0dd9\u0db4\u0dcf\u0dbb\u0dca\u0dad\u0dda\u0db1\u0dca\u0dad\u0dd4\u0dc0\u0dda \u0dc3\u0dc4\u0dad\u0dd2\u0d9a \u0db4\u0dc0\u0dcf \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8\u0dda \u0dc4\u0dd0\u0d9a\u0dd2\u0dba\u0dcf\u0dc0 \u0d87\u0dad\u0dd2 \u0db6\u0dc0\u0dad\u0dca \u0d92 \u0db4\u0dd2\u0dbd\u0dd2\u0db6\u0daf\u0dc0 \u0d89\u0daf\u0dd2\u0dbb\u0dd2\u0dba\u0dda \u0db4\u0dbb\u0dd3\u0d9a\u0dca\u0dc2\u0dab \u0dc3\u0dd2\u0daf\u0dd4\u0d9a\u0dbb\u0db1 \u0db6\u0dc0\u0dad\u0dca \u0db4\u0ddc\u0dbd\u0dd3\u0dc3\u0dd2\u0dba \u0db4\u0dd0\u0dc0\u0dc3\u0dd3\u0dba.\n\u0d9a\u0da9\u0dc0\u0dad \u0dc0\u0dca\u200d\u0dba\u0db4\u0dcf\u0dbb\u0dd2\u0d9a\u0dba\u0dcf\u0da7 \u0d85\u0dbd\u0dd9\u0dc0\u0dd2 \u0d9a\u0dbd \u0db6\u0dd9\u0db1\u0dca\u0dc3\u0dca \u0dbb\u0dae\u0dba\u0dda \u0dbd\u0dd2\u0dba\u0d9a\u0dd2\u0dba\u0dc0\u0dd2\u0dbd\u0dd2 \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb \u0d87\u0dad\u0dca\u0dad\u0dda \u0dc0\u0dd0\u0dbd\u0dd2\u0dc3\u0dbb \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db4\u0dd4\u0daf\u0dca\u0d9c\u0dbd\u0dba\u0dd9\u0d9a\u0dd4 \u0d85\u0db1\u0dca\u0dad\u0dbb\u0dca\u0da2\u0dcf\u0dbd\u0dba \u0dad\u0dd4\u0dbd \u0dc0\u0dd2\u0d9a\u0dd2\u0dab\u0dd3\u0db8\u0da7 \u0daf\u0db8\u0dcf \u0dad\u0dd2\u0db6\u0dd6 \u0daf\u0dd0\u0db1\u0dca\u0dc0\u0dd3\u0db8\u0d9a\u0dca \u0d94\u0dc3\u0dca\u0dc3\u0dda \u0d91\u0db8 \u0db1\u0dd2\u0dc0\u0dc3\u0da7 \u0d9c\u0ddc\u0dc3\u0dca \u0dc0\u0dcf\u0dc4\u0db1\u0dba \u0db8\u0dd2\u0dc5\u0daf\u0dd3 \u0d9c\u0db1\u0dca\u0db1\u0dcf \u0db8\u0dd4\u0dc0\u0dcf\u0dc0\u0dd9\u0db1\u0dca \u0d91\u0db8 \u0dc0\u0dcf\u0dc4\u0db1\u0dba\u0dda \u0db4\u0ddc\u0dad\u0dda \u0db4\u0dd2\u0da7\u0db4\u0dad\u0d9a\u0dca \u0dbb\u0dd0\u0d9c\u0dd9\u0db1 \u0dc0\u0dd2\u0dad\u0dca \u0d91\u0dba\u0da7 \u0dc3\u0db8\u0dcf\u0db1 \u0dc0\u0db1 \u0d85\u0db1\u0dca\u0daf\u0db8\u0dd2\u0db1\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbd \u0db8\u0dbb\u0dca\u0dc3\u0da9\u0dd3\u0dc3\u0dca \u0db6\u0dd9\u0db1\u0dca\u0dc3\u0dca \u0dbb\u0dae\u0dba \u0db6\u0dc0 \u0db4\u0ddc\u0dbd\u0dd3\u0dc3\u0dd2\u0dba \u0db4\u0dd0\u0dc0\u0dc3\u0dd6\u0dc4.\n\u0dad\u0db8\u0db1\u0dca \u0db4\u0dbd\u0d9a\u0dbd \u0daf\u0dd0\u0db1\u0dca\u0dc0\u0dd3\u0db8\u0dca \u0dc0\u0dbd\u0dd2\u0db1\u0dca \u0dc0\u0dcf\u0dc4\u0db1\u0dba \u0dc0\u0dd2\u0d9a\u0dd4\u0dab\u0dcf \u0d9c\u0dd0\u0db1\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0dc0\u0dd3\u0db8 \u0db1\u0dd2\u0dc3\u0dcf \u0dc0\u0dcf\u0dc4\u0db1\u0dba \u0dc6\u0dd2\u0db1\u0dd1\u0db1\u0dca\u0dc3\u0dca \u0d9a\u0dbb \u0db8\u0dd4\u0daf\u0dbd\u0dca \u0dbd\u0db6\u0dcf \u0d9c\u0dd0\u0db1\u0dd3\u0db8\u0da7 \u0d85\u0daf\u0dc4\u0dc3\u0dca \u0d9a\u0dbd \u0dc0\u0dd0\u0dbd\u0dd2\u0dc3\u0dbb \u0db1\u0dd2\u0dba\u0db8 \u0db6\u0dd9\u0db1\u0dca\u0dc3\u0dca \u0dbb\u0dae\u0dba\u0dda \u0dc4\u0dd2\u0db8\u0dd2\u0d9a\u0dbb\u0dd4 \u0d92 \u0dc3\u0daf\u0dc4\u0dcf \u0dad\u0d9a\u0dca\u0dc3\u0dda\u0dbb\u0dd4 \u0dc0\u0dcf\u0dbb\u0dca\u0dae\u0dcf\u0dc0\u0d9a\u0dca \u0dbd\u0db6\u0dcf \u0d9c\u0dd0\u0db1\u0dd3\u0db8\u0da7 \u0d9a\u0da9\u0dc0\u0dad \u0dc3\u0dca\u0dae\u0dcf\u0db1\u0dba\u0da7\u0db8 \u0d85\u0dba\u0daf\u0dd4\u0db8\u0dca \u0db4\u0dad\u0d9a\u0dca \u0dba\u0ddc\u0db8\u0dd4 \u0d9a\u0dd2\u0dbb\u0dd3\u0db8 \u0db1\u0dd2\u0dc3\u0dcf \u0db8\u0dd9\u0db8 \u0da2\u0dcf\u0dc0\u0dcf\u0dbb\u0db8 \u0dc4\u0dd9\u0dc5\u0dd2\u0d9a\u0dbb \u0d9c\u0dd0\u0db1\u0dd3\u0db8\u0da7 \u0dc4\u0dd0\u0d9a\u0dd2\u0dc0\u0dd6 \u0db6\u0dc0 \u0db4\u0ddc\u0dbd\u0dd3\u0dc3\u0dd2\u0dba \u0db4\u0dd0\u0dc0\u0dc3\u0dd3\u0dba.\n\u0db8\u0dd9\u0db8 \u0dc3\u0dd2\u0daf\u0dca\u0db0\u0dd2\u0dba\u0da7 \u0dc3\u0db8\u0dca\u0db6\u0d82\u0db0 \u0dad\u0dc0\u0dad\u0dca \u0dc3\u0dd0\u0d9a \u0d9a\u0dbb\u0dd4\u0dc0\u0db1\u0dca \u0d85\u0dad\u0dca \u0d85\u0da9\u0d82\u0d9c\u0dd4\u0dc0\u0da7 \u0d9c\u0dd0\u0db1\u0dd3\u0db8\u0da7 \u0db1\u0dd2\u0dba\u0db8\u0dd2\u0dad \u0db6\u0dc0\u0dad\u0dca \u0dc0\u0dca\u200d\u0dba\u0da2 \u0db6\u0dd9\u0db1\u0dca\u0dc3\u0dca \u0dbb\u0dae\u0dba\u0dda \u0db4\u0dd9\u0dbb \u0da0\u0dd0\u0dc3\u0dd2 \u0dc4\u0dcf \u0d91\u0d82\u0da2\u0dd2\u0db1\u0dca \u0d85\u0d82\u0d9a \u0db4\u0dd2\u0dbd\u0dd2\u0db6\u0daf\u0dc0 \u0dbb\u0dc3\u0db4\u0dbb\u0dd3\u0d9a\u0dca\u0dc2\u0d9a \u0dc0\u0dcf\u0dbb\u0dca\u0dae\u0dcf\u0dc0\u0d9a\u0dca \u0dbd\u0db6\u0dcf\u0d9c\u0dad \u0dba\u0dd4\u0dad\u0dd4\u0dc0 \u0d87\u0dad\u0dd2 \u0db6\u0dc0\u0dad\u0dca \u0db4\u0ddc\u0dbd\u0dd3\u0dc3\u0dd2\u0dba \u0db4\u0dd0\u0dc0\u0dc3\u0dd3\u0dba.\n\u0d9a\u0dd0\u0dbd\u0dab\u0dd2 \u0d9a\u0ddc\u0da7\u0dca\u0da8\u0dcf\u0dc1\u0dba \u0db7\u0dcf\u0dbb \u0da2\u0dda\u0dc2\u0dca\u0da8 \u0db4\u0ddc\u0dbd\u0dd2\u0dc3\u0dca \u0d85\u0db0\u0dd2\u0d9a\u0dcf\u0dbb\u0dd3 \u0d8b\u0db4\u0dcf\u0dbd\u0dd2 \u0da2\u0dba\u0dc3\u0dd2\u0d82\u0dc4 \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0db8\u0dd9\u0db8 \u0d9a\u0dd6\u0da8 \u0da2\u0dcf\u0dc0\u0dcf\u0dbb\u0db8\u0dda \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0ddc\u0dba\u0dcf \u0db6\u0dbd\u0dcf \u0dc0\u0dcf\u0dbb\u0dca\u0dae\u0dcf \u0d9a\u0dbb\u0db1 \u0dbd\u0dd9\u0dc3 \u0db4\u0dd1\u0dbd\u0dd2\u0dba\u0d9c\u0ddc\u0da9 \u0d9a\u0ddc\u0da7\u0dca\u0da8\u0dcf\u0dc1 \u0d85\u0db4\u0dbb\u0dcf\u0db0 \u0dc0\u0dd2\u0db8\u0dbb\u0dca\u0dc1\u0db1 \u0d85\u0d82\u0dc1\u0dba\u0da7 \u0db7\u0dcf\u0dbb \u0d9a\u0dbb \u0d87\u0dad.\n\u0db6\u0dc3\u0dca\u0db1\u0dcf\u0dc4\u0dd2\u0dbb \u0db4\u0dbd\u0dcf\u0dad \u0db7\u0dcf\u0dbb \u0da2\u0dda\u0dc2\u0dca\u0da8 \u0db1\u0dd2\u0dba\u0ddd\u0da2\u0dca\u200d\u0dba \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2 \u0db1\u0db1\u0dca\u0daf\u0db1 \u0db8\u0dd4\u0db1\u0dc3\u0dd2\u0d82\u0dc4,\n\u0db6\u0dc3\u0dca\u0db1\u0dcf\u0dc4\u0dd2\u0dbb \u0d8b\u0dad\u0dd4\u0dbb \u0db7\u0dcf\u0dbb \u0db1\u0dd2\u0dba\u0ddd\u0da2\u0dca\u200d\u0dba \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2 \u0d85\u0da2\u0dd2\u0dad\u0dca \u0dbb\u0ddd\u0dc4\u0db1,\u0d9a\u0dd0\u0dbd\u0dab\u0dd2\u0dba \u0da2\u0dda\u0dc2\u0dca\u0da8 \u0db4\u0ddc\u0dbd\u0dd2\u0dc3\u0dca \u0d85\u0db0\u0dd2\u0d9a\u0dcf\u0dbb\u0dd3 \u0d8b\u0db4\u0dcf\u0dbd\u0dd2 \u0da2\u0dba\u0dc3\u0dd2\u0d82\u0dc4,\u0d9a\u0dd0\u0dbd\u0dab\u0dd2\u0dba \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca \u0d85\u0d82\u0d9a (01) \u0db7\u0dcf\u0dbb \u0d9a\u0dcf\u0db1\u0dca\u0dad\u0dcf \u0db4\u0ddc\u0dbd\u0dd2\u0dc3\u0dca \u0d85\u0db0\u0dd2\u0d9a\u0dcf\u0dbb\u0dd3\u0db1\u0dd3 \u0db8\u0db0\u0dcf\u0dbb\u0dcf \u0d86\u0dbb\u0dd2\u0dba\u0dc3\u0dda\u0db1 \u0db4\u0dd1\u0dbd\u0dd2\u0dba\u0d9c\u0ddc\u0da9 \u0db4\u0ddc\u0dbd\u0dd2\u0dc3\u0dca \u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2 \u0db4\u0dca\u200d\u0dbb\u0db0\u0dcf\u0db1 \u0db4\u0ddc\u0dbd\u0dd2\u0dc3\u0dca \u0db4\u0dbb\u0dd3\u0d9a\u0dca\u0dc2\u0d9a \u0da0\u0db1\u0dca\u0db1 \u0d85\u0db6\u0dda\u0dbb\u0dad\u0dca\u0db1 \u0dba\u0db1 \u0d8b\u0dc3\u0dc3\u0dca \u0db4\u0ddc\u0dbd\u0dd2\u0dc3\u0dca \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0db8\u0d9c \u0db4\u0dd9\u0db1\u0dca\u0dc0\u0dd3\u0db8 \u0db8\u0dad \u0d9a\u0ddc\u0da7\u0dca\u0da8\u0dcf\u0dc1 \u0d85\u0db4\u0dbb\u0dcf\u0db0 \u0dc0\u0dd2\u0db8\u0dbb\u0dca\u0dc1\u0db1 \u0d85\u0d82\u0dc1\u0dba\u0dda \u0dc3\u0dca\u0dae\u0dcf\u0db1\u0db0\u0dd2\u0db4\u0dad\u0dd2 \u0db4\u0ddc\u0dbd\u0dd2\u0dc3\u0dca \u0db4\u0dbb\u0dd3\u0d9a\u0dca\u0dc2\u0d9a \u0dbd\u0dd2\u0d82\u0da7\u0db1\u0dca \u0dc3\u0dd2\u0dbd\u0dca\u0dc0\u0dcf \u0d8b\u0db4 \u0db4\u0ddc\u0dbd\u0dd2\u0dc3\u0dca \u0db4\u0dbb\u0dd3\u0d9a\u0dca\u0dc2\u0d9a \u0dc3\u0db8\u0dd3\u0dbb \u0db8\u0d82\u0da2\u0dd4\u0dbd ,\u0db4\u0ddc\u0dbd\u0dd2\u0dc3\u0dca \u0dc3\u0dd0\u0dbb\u0dba\u0db1\u0dca33507 \u0db0\u0dbb\u0dca\u0db8\u0dc3\u0dd2\u0dbb\u0dd2 \u0db4\u0ddc\u0dbd\u0dd2\u0dc3\u0dca \u0d9a\u0ddc\u0dc3\u0dca\u0dad\u0dcf\u0db4\u0dbd\u0dca23310 \u0d85\u0db6\u0dda\u0db1\u0dcf\u0dba\u0d9a,87617 \u0d85\u0dbb\u0dc0\u0dd2\u0db1\u0dca\u0daf \u0dba\u0db1 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc0\u0dd2\u0dc3\u0dd2\u0db1\u0dca \u0db8\u0dd9\u0db8 \u0dc0\u0dd0\u0da7\u0dbd\u0dd3\u0db8 \u0dc3\u0dd2\u0daf\u0dd4 \u0d9a\u0dbb \u0d87\u0dad.\n\u0dbb\u0dcf\u0d9c\u0db8 \u0dc3\u0db8\u0dd6\u0dc4\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0db8\u0da9\u0d9a\u0dc5\u0db4\u0dd4\u0dc0 \u0dc0\u0dd9\u0dbb\u0dc5 \u0dad\u0dd3\u0dbb\u0dba\u0da7 \u0d91\u0d9a\u0dca\u0dc0\u0dd6 \u0db4\u0dc4\u0dc5\u0ddc\u0dc3\u0dca\u0daf\u0dc4\u0dc3\u0d9a\u0da7 \u0d85\u0db0\u0dd2\u0d9a \u0db8\u0dd4\u0dc3\u0dca\u0dbd\u0dd2\u0db8\u0dca \u0da2\u0db1\u0dad\u0dcf\u0dc0 \u0dbb\u0dcf\u0db8\u0dc3\u0dcf\u0db1\u0dca \u0d8b\u0db4\u0dc0\u0dcf\u0dc3\u0dba \u0d85\u0dad\u0dc4\u0dd0\u0dbb \u0db4\u0dd9\u0dbb\u0dda\u0daf\u0dcf (16) \u0d86\u0d9c\u0db8\u0dd2\u0d9a \u0dc0\u0dad\u0dcf\u0dc0\u0dad\u0dca\u0dc0\u0dbd\u0da7 \u0dc3\u0dc4\u0db7\u0dcf\u0d9c\u0dd2 \u0dc0\u0dd6 \u0d85\u0dba\u0dd4\u0dbb\u0dd4.\n\u0da1\u0dcf\u0dba\u0dcf\u0dbb\u0dd6\u0db4\u0dba - \u0db8\u0da9\u0d9a\u0dbd\u0db4\u0dd4\u0dc0 \u0dc0\u0dcf\u0dbb\u0dca\u0dad\u0dcf\u0d9a\u0dbb\u0dd4 \u0d91\u0dbd\u0dca. \u0da2\u0dc0\u0dd4\u0dc6\u0dbb\u0dca \u0d9b\u0dcf\u0db1\u0dca\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0dad\u0dc0\u0dad\u0dca \u0d91\u0d9a\u0dca \u0dc0\u0dbb\u0d9a\u0dca \u0d9a\u0ddc\u0dbb\u0dd2\u0dba\u0dcf\u0dc0\u0dda \u0d86\u0daf\u0dbb\u0dab\u0dd3\u0dba \u0da2\u0db1\u0dad\u0dcf\u0dc0\u0da7 \u0dc0\u0dd2\u0dc1\u0dda\u0dc2 \u0d86\u0daf\u0dbb\u0dba\u0d9a\u0dca \u0dc3\u0dc4 \u0db8\u0dd2\u0dad\u0dca\u200d\u0dbb\u0dad\u0dca\u0dc0\u0dba\u0d9a\u0dca \u0dc4\u0dd2\u0db8\u0dd2\u0dc0\u0dd2\u0dba \u0dba\u0dd4\u0dad\u0dd4 \u0dba\u0dd0\u0dba\u0dd2 \u0dc6\u0dca\u0dbb\u0dd0\u0db1\u0dca\u0dc3\u0dd2\u0dc3\u0dca \u0db4\u0dcf\u0db4\u0dca \u0dc0\u0dc4\u0db1\u0dca\u0dc3\u0dda \u0db4\u0dc0\u0dc3\u0dad\u0dd2. \u0d92 \u0d89\u0dbb\u0dd4 \u0daf\u0dd2\u0db1 \u0daf\u0dda\u0dc0 \u0db8\u0dd9\u0dc4\u0dda\u0dba\u0dda \u0daf\u0dd3 \u0d87\u0db8\u0dd9\u0dbb\u0dd2\u0d9a\u0dcf\u0db1\u0dd4 \u0da2\u0db1\u0dcf\u0db0\u0dd2\u0db4\u0dad\u0dd2 \u0da9\u0ddc\u0db1\u0dbd\u0dca\u0da9\u0dca \u0da7\u0dca\u200d\u0dbb\u0db8\u0dca\u0db4\u0dca \u0dc4\u0dcf \u0d8b\u0dad\u0dd4\u0dbb\u0dd4 \u0d9a\u0ddc\u0dbb\u0dd2\u0dba\u0dcf\u0db1\u0dd4 \u0db1\u0dcf\u0dba\u0d9a \u0d9a\u0dd2\u0db8\u0dca \u0da2\u0ddc\u0db1\u0dca\u0d9c\u0dca-\u0d85\u0db1\u0dca \u0dc4\u0db8\u0dd4\u0dc0 \u0db4\u0dd2\u0dc5\u0dd2\u0db6\u0db3 \u0d85\u0daf\u0dc4\u0dc3\u0dca \u0daf\u0d9a\u0dca\u0dc0\u0db8\u0dd2\u0db1\u0dd2. \u0db8\u0dd9\u0db8 \u0dc4\u0db8\u0dd4\u0dc0 \u0d9a\u0ddc\u0dbb\u0dd2\u0dba\u0dcf\u0db1\u0dd4 \u0d85\u0dbb\u0dca\u0db0\u0daf\u0dca\u0dc0\u0dd3\u0db4\u0dba\u0dda \u0dc3\u0dcf\u0db8\u0dba\u0da7 \u0db4\u0db8\u0dab\u0d9a\u0dca \u0db1\u0ddc\u0dc0 \u0dbd\u0ddd\u0d9a \u0dc3\u0dcf\u0db8\u0dba\u0da7 \u0daf \u0db8\u0d9c \u0d9a\u0dd2\u0dba\u0db1\u0dd4 \u0d87\u0dad\u0dd0\u0dba\u0dd2 \u0db4\u0dcf\u0db4\u0dca \u0dc0\u0dc4\u0db1\u0dca\u0dc3\u0dda \u0db8\u0dd9\u0dc4\u0dd2\u0daf\u0dd3 \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dc4. \u0d94\u0dc0\u0dd4\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0d85\u0db4\u0dd2 \u0dba\u0dcf\u0da0\u0dca\u0da4\u0dcf \u0d9a\u0dbb\u0db8\u0dd4 \u0dba\u0dd0\u0dba\u0dd2 \u0d91\u0dad\u0dd4\u0db8\u0dcf \u0dbb\u0dd0\u0dc3\u0dca\u0dc0 \u0dc3\u0dd2\u0da7\u0dd2 \u0db6\u0dd0\u0dad\u0dd2\u0db8\u0dad\u0dd4\u0db1\u0dca \u0d9c\u0dd9\u0db1\u0dca \u0d89\u0dbd\u0dca\u0dbd\u0dcf \u0dc3\u0dd2\u0da7\u0dd2\u0dba\u0dc4.\n\u0dc3\u0d82\u0d9a\u0dca\u200d\u0dbb\u0db8\u0dab\u0dd2\u0d9a\u0dba\u0db1\u0dca \u0d9c\u0dda \u0da2\u0dd3\u0dc0\u0dd2\u0dad \u0d85\u0dad\u0dca\u0daf\u0dd0\u0d9a\u0dd3\u0db8\u0dca \u0dc3\u0dc4 \u0dc0\u0da7\u0dd2\u0db1\u0dcf\u0d9a\u0db8\u0dca \u0dc3\u0db8\u0dcf\u0da2 \u0dc3\u0d82\u0dc0\u0dbb\u0dca\u0db0\u0db1\u0dba\u0da7 \u0daf\u0dcf\u0dba\u0d9a \u0d9a\u0dbb \u0d9c\u0dad \u0dc4\u0dd0\u0d9a\u0dd2 \u0db6\u0dc0 \u0dc6\u0dca\u0dbb\u0dd0\u0db1\u0dca\u0dc3\u0dd2\u0dc3\u0dca \u0db4\u0dcf\u0db4\u0dca \u0dc0\u0dc4\u0db1\u0dca\u0dc3\u0dda \u0db4\u0dc0\u0dc3\u0dad\u0dd2. \u0d91\u0dad\u0dd4\u0db8\u0dcf \u0db8\u0dd9\u0dc3\u0dda \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0dc3\u0d82\u0d9a\u0dca\u200d\u0dbb\u0db8\u0dab\u0dd2\u0d9a\u0dba\u0db1\u0dca\u0d9c\u0dda \u0daf\u0dd9\u0dc0\u0dd0\u0db1\u0dd2 \u0dc3\u0db8\u0dd4\u0dc5\u0dd4\u0dc0 \u0dc0\u0dd9\u0db1\u0dd4\u0dc0\u0dd9\u0db1\u0dca \u0db1\u0dd2\u0dc0\u0dda\u0daf\u0db1\u0dba\u0d9a\u0dca \u0db1\u0dd2\u0d9a\u0dd4\u0dad\u0dca \u0d9a\u0dbb\u0db8\u0dd2\u0db1\u0dd2. \u0dc3\u0dcf\u0db0\u0dcf\u0dbb\u0dab\u0dad\u0dca\u0dc0\u0dba, \u0dc3\u0dc4\u0dba\u0ddd\u0d9c\u0dd2\u0dad\u0dcf\u0dc0 \u0dc3\u0dc4 \u0daf\u0dba\u0dcf\u0db1\u0dd4\u0d9a\u0dd4\u0dbd\u0dad\u0dca\u0dc0\u0dba \u0dad\u0dd4\u0dc5 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0dc3\u0d82\u0d9a\u0dca\u200d\u0dbb\u0db8\u0dab\u0dba \u0db4\u0dd2\u0dc5\u0dd2\u0db6\u0db3 \u0db4\u0ddc\u0daf\u0dd4 \u0db7\u0dd6\u0d9c\u0ddd\u0dbd\u0dd3\u0dba \u0d9a\u0dc5\u0db8\u0db1\u0dcf\u0d9a\u0dbb\u0dab\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc0\u0d9c\u0d9a\u0dd3\u0db8 \u0db4\u0dd0\u0dc0\u0dbb\u0dd9\u0db1 \u0db6\u0dc0 \u0d91\u0db8 \u0db1\u0dd2\u0dc0\u0dda\u0daf\u0db1\u0dba\u0dda \u0dc3\u0db3\u0dc4\u0db1\u0dca \u0dc0\u0dda. \u0d85\u0db1\u0dca \u0d85\u0dba \u0dc3\u0dbb\u0dab\u0dcf\u0d9c\u0dad \u0d9a\u0dd2\u0dbb\u0dd3\u0db8 \u0db8\u0dd2\u0db1\u0dd2\u0dc3\u0dca\u0d9a\u0db8\u0da7 \u0dad\u0dbb\u0dca\u0da2\u0db1\u0dba\u0d9a\u0dca \u0dbd\u0dd9\u0dc3 \u0dc3\u0dd0\u0dbd\u0d9a\u0dd2\u0dba \u0dba\u0dd4\u0dad\u0dd4 \u0d85\u0dad\u0dbb \u0d94\u0dc0\u0dd4\u0db1\u0dca \u0d9c\u0dda \u0da2\u0dd3\u0dc0\u0dd2\u0dad \u0d85\u0dad\u0dca\u0daf\u0dd0\u0d9a\u0dd3\u0db8\u0dca \u0dc3\u0dc4 \u0dc3\u0dcf\u0dbb\u0db0\u0dbb\u0dca\u0db8 \u0d85\u0db4\u0d9c\u0dda \u0dc3\u0db8\u0dcf\u0da2\u0dba \u0dc3\u0dcf\u0dbb\u0dc0\u0dad\u0dca \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0dc0\u0dd2\u0dc1\u0dcf\u0dbd \u0dc0\u0dc1\u0dba\u0dd9\u0db1\u0dca \u0daf\u0dcf\u0dba\u0d9a \u0d9a\u0dbb \u0d9c\u0dad \u0dc4\u0dd0\u0d9a\u0dd2 \u0db6\u0dc0 \u0d91\u0dad\u0dd4\u0db8\u0dcf \u0db8\u0dd9\u0dc4\u0dd2 \u0d85\u0dc0\u0db0\u0dcf\u0dbb\u0dab\u0dba \u0d9a\u0dbb \u0dad\u0dd2\u0db6\u0dda.\n\u0dc0\u0dd2\u0dc1\u0dca\u0dc0\u0dba \u0db4\u0dd2\u0dc5\u0dd2\u0db6\u0db3 \u0d89\u0d9c\u0dd9\u0db1 \u0d9c\u0dd0\u0db1\u0dd3\u0db8\u0da7 \u0d9a\u0dd2\u0dc3\u0dd2 \u0dc0\u0dd2\u0da7\u0dd9\u0d9a\u0dad\u0dca \u0db6\u0dd2\u0dba \u0dc0\u0dd2\u0dba \u0dba\u0dd4\u0dad\u0dd4 \u0db1\u0dd0\u0dad\u0dd0\u0dba\u0dd2 \u0dc6\u0dca\u0dbb\u0dd0\u0db1\u0dca\u0dc3\u0dd2\u0dc3\u0dca \u0db4\u0dcf\u0db4\u0dca \u0dc0\u0dc4\u0db1\u0dca\u0dc3\u0dda \u0db4\u0dc0\u0dc3\u0dad\u0dd2. \u0d91\u0dad\u0dd4\u0db8\u0dcf \u0db8\u0dd4\u0dab \u0d9c\u0dd0\u0dc3\u0dd4\u0dab \u0dad\u0dbb\u0dd4\u0dab \u0dc3\u0dd2\u0dc3\u0dd4 \u0dc3\u0dd2\u0dc3\u0dd4\u0dc0\u0dd2\u0dba\u0db1\u0dca \u0db4\u0dd2\u0dbb\u0dd2\u0dc3\u0d9a\u0dca \u0dc4\u0db8\u0dd4\u0dc0\u0dda \u0d91\u0dad\u0dd4\u0db8\u0dcf \u0db8\u0dd9\u0dc3\u0dda \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dc4. \u0dc0\u0dd2\u0dc1\u0dca\u0dc0\u0dba \u0d9c\u0dd0\u0db1 \u0daf\u0dd0\u0db1\u0d9c\u0dd0\u0db1\u0dd3\u0db8\u0da7, \u0d85\u0dc0\u0db8 \u0dc0\u0dc1\u0dba\u0dd9\u0db1\u0dca\u0db8 \u0d9a\u0ddc\u0da7\u0dc3\u0d9a\u0dca \u0daf\u0dd0\u0db1 \u0d9c\u0dd0\u0db1\u0dd3\u0db8\u0da7 ; \u0d85\u0db4 \u0daf\u0db1\u0dca\u0db1\u0dcf \u0daf\u0dda \u0dc3\u0dc4 \u0d85\u0db4 \u0db1\u0ddc\u0daf\u0db1\u0dca\u0db1\u0dcf \u0daf\u0dda \u0daf\u0dd0\u0db1 \u0d9c\u0dd0\u0db1\u0dd3\u0db8\u0da7 \u0dc3\u0dc4 \u0dad\u0dc0 \u0dad\u0dc0\u0dad\u0dca \u0d89\u0d9c\u0dd9\u0db1 \u0d9c\u0dd0\u0db1\u0dd3\u0db8\u0da7 \u0d85\u0db4\u0da7 \u0dc4\u0dd0\u0d9a\u0dd2 \u0dc0\u0db1\u0dca\u0db1\u0dda \u0d9a\u0dd9\u0dc3\u0dda\u0daf? \u0db8\u0dd9\u0dba \u0dc0\u0dd2\u0daf\u0dca\u200d\u0dba\u0dcf\u0da5\u0dba\u0dcf\u0d9c\u0dda \u0d9a\u0dbb\u0dca\u0dad\u0dc0\u0dca\u200d\u0dba\u0dba \u0db6\u0dc0 \u0dc6\u0dca\u0dbb\u0dd0\u0db1\u0dca\u0dc3\u0dd2\u0dc3\u0dca \u0db4\u0dcf\u0db4\u0dca \u0dc0\u0dc4\u0db1\u0dca\u0dc3\u0dda \u0db4\u0dd0\u0dc0\u0dc3\u0dd6\u0dc4. \"\u0dc0\u0dd2\u0daf\u0dca\u200d\u0dba\u0dcf\u0da5\u0dba\u0db1\u0dca \u0dc4\u0ddd \u0d87\u0daf\u0dc4\u0dd2\u0dbd\u0dd2\u0dc0\u0db1\u0dca\u0dad\u0dba\u0db1\u0dca \u0dbd\u0dd9\u0dc3 \u0d85\u0db4 \u0dc3\u0dd0\u0db8\u0dc0\u0dd2\u0da7\u0db8 \u0db1\u0ddc\u0daf\u0db1\u0dca\u0db1\u0dcf \u0db6\u0ddc\u0dc4\u0ddd \u0daf\u0dda \u0db4\u0dd2\u0dc5\u0dd2\u0d9c\u0dd0\u0db1\u0dd3\u0db8 \u0d86\u0dbb\u0db8\u0dca\u0db7 \u0d9a\u0dd2\u0dbb\u0dd3\u0db8 \u0dc0\u0dd0\u0daf\u0d9c\u0dad\u0dca \u0dc0\u0dda\" \u0dba\u0dd0\u0dba\u0dd2 \u0dc0\u0dad\u0dd2\u0d9a\u0dcf\u0db1\u0dd4 \u0db1\u0dd2\u0dbb\u0dd3\u0d9a\u0dca\u0dc2\u0dab \u0da0\u0dcf\u0dbb\u0dd2\u0d9a\u0dcf\u0dc0\u0da7 \u0d91\u0d9a\u0dca \u0dc0\u0dd6 \u0dc3\u0dd2\u0dc3\u0dd4\u0db1\u0dca 60 \u0daf\u0dd9\u0db1\u0dcf \u0dc4\u0db8\u0dd4\u0dc0\u0dda \u0d91\u0dad\u0dd4\u0db8\u0dcf \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dc4.\n\u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1 \u0db4\u0dcf\u0db4\u0db1\u0dca\u0daf\u0dd4 \u0dad\u0dbb\u0d9f\u0dcf\u0dc0\u0dbd\u0dd2\u0dba, \u0dc4\u0db8\u0dd4\u0dc0\u0dd3\u0db8\u0dda \u0dc3\u0dc4 \u0dc3\u0d82\u0dc0\u0dcf\u0daf\u0dba\u0dda \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca \u0dc0\u0db1 \u0db6\u0dc0 \u0db4\u0dcf\u0db4\u0dca \u0dc0\u0dc4\u0db1\u0dca\u0dc3\u0dda \u0db4\u0dc0\u0dc3\u0dad\u0dd2. \u0db8\u0dd9\u0dc0\u0dbb \u0dbb\u0dd4\u0dc3\u0dd2\u0dba\u0dcf\u0dc0\u0dda \u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0d91\u0db8 \u0dad\u0dbb\u0d9f\u0dcf\u0dc0\u0dbd\u0dd2\u0dba \u0da2\u0dcf\u0dad\u0dd3\u0db1\u0dca \u0d85\u0dad\u0dbb \u0dc3\u0dc4\u0dba\u0ddd\u0d9c\u0dd3\u0dad\u0dcf\u0dc0 \u0dc3\u0dcf\u0db8\u0dba \u0dc4\u0dcf \u0dc3\u0d82\u0dc4\u0dd2\u0db3\u0dd2\u0dba\u0dcf\u0dc0 \u0d87\u0dad\u0dd2 \u0d9a\u0dbb\u0db1 \u0d85\u0db4\u0dd6\u0dbb\u0dd4 \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca \u0db6\u0dc0 \u0d91\u0dad\u0dd4\u0db8\u0dcf \u0d85\u0dc0\u0db0\u0dcf\u0dbb\u0dab\u0dba \u0d9a\u0dbb\u0dad\u0dd2. \u0db8\u0dd9\u0dc4\u0dd2\u0daf\u0dd3 \u0dc0\u0dd2\u0dc0\u0dd2\u0db0 \u0dbb\u0da7\u0dc0\u0dbd \u0da2\u0dcf\u0dad\u0dd2\u0d9a\u0dad\u0dca\u0dc0\u0dba, \u0dc3\u0d82\u0dc3\u0dca\u0d9a\u0dd8\u0dad\u0dd2\u0dba \u0dc4\u0dcf \u0d86\u0d9c\u0db8 \u0dc3\u0dc4\u0ddd\u0daf\u0dbb\u0dad\u0dca\u0dc0\u0dba\u0dda \u0db1\u0dcf\u0db8\u0dba\u0dd9\u0db1\u0dca \u0d91\u0d9a\u0dd2\u0db1\u0dd9\u0d9a\u0dcf \u0d85\u0dad\u0dbb \u0dc4\u0dd4\u0dc0\u0db8\u0dcf\u0dbb\u0dd4 \u0dc0\u0dd9\u0db1\u0dd4 \u0d87\u0dad\u0dd0\u0dba\u0dd2 \u0dad\u0db8\u0db1\u0dca \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0dc0\u0db1 \u0db6\u0dc0 \u0daf \u0db4\u0dcf\u0db4\u0dca \u0dc0\u0dc4\u0db1\u0dca\u0dc3\u0dda \u0db4\u0dd0\u0dc0\u0dc3\u0dd6\u0dc4.\n\u0d9a\u0dca\u200d\u0dbb\u0dd2\u0dc3\u0db1\u0dca\u0dad\u0dd2 \u0dc0\u0dd2\u0dad\u0dcf\u0dbb\u0dab\n\u0d9a\u0dd2\u0dad\u0dd4\u0db1\u0dd4 \u0db8\u0dd2\u0dab"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0db8\u0db1\u0dca\u0dad\u0dca\u200d\u0dbb\u0dd3 \u0daf\u0dba\u0dcf\u0dc3\u0dd2\u0dbb\u0dd2 \u0da2\u0dba\u0dc3\u0dda\u0d9a\u0dbb\n\u0da2\u0db1\u0dc0\u0dcf\u0dbb\u0dd2 08 \u0daf\u0dd2\u0db1 \u0dad\u0db8 \u0dc3\u0dc4\u0ddd\u0daf\u0dbb\u0dba\u0dcf \u0daf\u0db8\u0dcf \u0d87\u0db8\u0dbb\u0dd2\u0d9a\u0dcf\u0dc0\u0da7 \u0db4\u0dd0\u0db1 \u0d9c\u0dd2\u0dba \u0db6\u0dd0\u0dc3\u0dd2\u0dbd\u0dca \u0dbb\u0dcf\u0da2\u0db4\u0d9a\u0dca\u0dc2 \u0db8\u0dc4\u0dad\u0dcf \u0d85\u0daf \u0dc0\u0dd2\u0dc0\u0dd2\u0db0 \u0d9a\u0dad\u0dcf \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7\u0dd2\u0db1 \u0db6\u0dc0 \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4 \u0db8\u0db1\u0dca\u0dad\u0dca\u200d\u0dbb\u0dd3 \u0daf\u0dba\u0dcf\u0dc3\u0dd2\u0dbb\u0dd2 \u0da2\u0dba\u0dc3\u0dda\u0d9a\u0dbb \u0db8\u0dc4\u0dad\u0dcf \u0db4\u0dd0\u0dc0\u0dd0\u0dc3\u0dd3\u0dba.\n\u0db8\u0db1\u0dca\u0dad\u0dca\u200d\u0dbb\u0dd3\u0dc0\u0dbb\u0dba\u0dcf \u0d91\u0dc3\u0dda \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda \u0db4\u0dc3\u0dd4\u0d9c\u0dd2\u0dba\u0daf\u0dcf \u0db8\u0dcf\u0dad\u0dbd\u0dda \u0db4\u0dd0\u0dc0\u0dd0\u0dad\u0dd2 \u0dc4\u0dd8\u0daf \u0dc1\u0dcf\u0d9a\u0dca\u0dc2\u0dd2\u0dba\u0dda \u0db1\u0dd2\u0daf\u0dc4\u0dc3 \u0dc3\u0db8\u0dca\u0db8\u0db1\u0dca\u0dad\u0dca\u200d\u0dbb\u0dab\u0dba\u0da7 \u0d91\u0d9a\u0dca \u0dc0\u0dd9\u0db8\u0dd2\u0dab\u0dd2.\n\u0dc0\u0dd2\u0db4\u0d9a\u0dca\u0dc2\u0dba\u0dda \u0d9a\u0ddc\u0da7\u0dc3\u0d9a\u0da7 \u0dad\u0db8\u0db1\u0dca \u0d87\u0dad\u0dd4\u0dc5\u0dd4 \u0db4\u0dd2\u0dbb\u0dd2\u0dc3 \u0db4\u0dd9\u0db1\u0dd9\u0db1\u0dd4\u0dba\u0dda \u0db6\u0dd2\u0dbd\u0dca\u0dbd\u0db1\u0dca \u0dc3\u0dda \u0db6\u0dc0 \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4 \u0db8\u0db1\u0dca\u0dad\u0dca\u200d\u0dbb\u0dd3 \u0daf\u0dba\u0dcf\u0dc3\u0dd2\u0dbb\u0dd2 \u0da2\u0dba\u0dc3\u0dda\u0d9a\u0dbb \u0db8\u0dc4\u0dad\u0dcf \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda\u0dba.\n\u0d86\u0dab\u0dca\u0da9\u0dd4\u0dc0\u0dd9\u0db1\u0dca \u0d89\u0dc0\u0dad\u0dca\u0dc0 \u0dc0\u0dd2\u0db4\u0d9a\u0dca\u0dc2\u0dba\u0da7 \u0d91\u0db1 \u0db4\u0dd2\u0dbb\u0dd2\u0dc3\u0dca \u0d86\u0dc1\u0dd2\u0dbb\u0dca\u0dc0\u0dcf\u0daf\u0dba\u0dd9\u0db1\u0dca \u0d86\u0daf\u0dbb\u0dba\u0dd9\u0db1\u0dca \u0db4\u0dd2\u0dc5\u0dd2\u0d9c\u0dad \u0dba\u0dd4\u0dad\u0dd4 \u0dc0\u0dd4\u0dc0\u0dad\u0dca \u0d9a\u0ddc\u0da7\u0dc3\u0d9a\u0dca \u0db8\u0ddb\u0dad\u0dca\u200d\u0dbb\u0dd3 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf\u0d9c\u0dda \u0db6\u0dd2\u0dbd\u0dca\u0dbd\u0db1\u0dca \u0dbd\u0dd9\u0dc3 \u0dad\u0db8\u0db1\u0dca \u0d87\u0dad\u0dd4\u0dc5\u0dd4 16 \u0d9a\u0dab\u0dca\u0da9\u0dcf\u0dba\u0db8 \u0daf\u0d9a\u0dd2\u0db1 \u0db6\u0dc0 \u0daf \u0db8\u0db1\u0dca\u0dad\u0dca\u200d\u0dbb\u0dd3\u0dc0\u0dbb\u0dba\u0dcf \u0d9a\u0dd3\u0dba. \u0d8a\u0dc5\u0d9f \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dab \u0d85\u0db4\u0dda\u0d9a\u0dca\u0dc2\u0d9a\u0dba\u0dcf \u0d9a\u0dc0\u0dd4\u0dbb\u0dd4\u0db1\u0dca\u0daf\u0dd0\u0dba\u0dd2 \u0dc0\u0dda\u0dbd\u0dcf\u0dc0 \u0d86 \u0dc0\u0dd2\u0da7 \u0db4\u0dc0\u0dc3\u0db1 \u0db6\u0dc0 \u0daf \u0d9a\u0dd3 \u0db8\u0db1\u0dca\u0dad\u0dca\u200d\u0dbb\u0dd3\u0dc0\u0dbb\u0dba\u0dcf \u0d9c\u0ddd\u0da8\u0dcf\u0db7\u0dba \u0dbb\u0dcf\u0da2\u0db4\u0d9a\u0dca\u0dc2 \u0db8\u0dc4\u0dad\u0dcf\u0d9c\u0dda \u0db1\u0db8 \u0d9a\u0dd2\u0dba\u0db1 \u0dc0\u0dd2\u0da7 \u0d87\u0dad\u0dd0\u0db8\u0dd4\u0db1\u0dca \u0dc0\u0dd9\u0dc0\u0dca\u0dbd\u0db1 \u0db6\u0dc0 \u0daf \u0d9a\u0dd3\u0dba. \u0db8\u0dda \u0d85\u0dc0\u0dc3\u0dca\u0dae\u0dcf\u0dc0\u0da7 \u0dc3\u0dc4\u0db7\u0dcf\u0d9c\u0dd2 \u0dc0\u0dd9\u0db8\u0dd2\u0db1\u0dca \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4 \u0db8\u0db1\u0dca\u0dad\u0dca\u200d\u0dbb\u0dd3 \u0d91\u0dc3\u0dca. \u0db6\u0dd3 \u0daf\u0dd2\u0dc3\u0dcf\u0db1\u0dcf\u0dba\u0d9a \u0db8\u0dc4\u0dad\u0dcf \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda, \u0db8\u0dc4\u0dd2\u0db1\u0dca\u0daf \u0dbb\u0dcf\u0da2\u0db4\u0d9a\u0dca\u0dc2 \u0db8\u0dc4\u0dad\u0dcf\u0dad\u0dca \u0db4\u0d9a\u0dca\u0dc2\u0dba\u0dad\u0dca \u0dbb\u0da7\u0dad\u0dca \u0daf\u0db8\u0dcf \u0d87\u0dad\u0dd0\u0db8\u0dd4\u0db1\u0dca \u0d87\u0db8\u0dbb\u0dd2\u0d9a\u0dcf\u0dc0\u0da7 \u0db4\u0dd0\u0db1 \u0d9c\u0dd2\u0dba\u0dad\u0dca \u0dad\u0db8\u0db1\u0dca \u0db4\u0d9a\u0dca\u0dc2\u0dba\u0dda \u0dc3\u0dd2\u0da7\u0dd2 \u0db6\u0dc0\u0dba\u0dd2. \u0da9\u0dd2\u0dbd\u0dcf\u0db1\u0dca \u0db4\u0dd9\u0dbb\u0dda\u0dbb\u0dcf \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4 \u0db8\u0db1\u0dca\u0dad\u0dca\u200d\u0dbb\u0dd3\u0dc0\u0dbb\u0dba\u0dcf \u0db8\u0dd9\u0dc4\u0dd2 \u0daf\u0dd3 \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda, \u0db8\u0dc4\u0dd2\u0db1\u0dca\u0daf \u0dbb\u0dcf\u0da2\u0db4\u0d9a\u0dca\u0dc2 \u0db1\u0db8\u0dca \u0d9a\u0dbb\u0db1 \u0d85\u0db4\u0dda\u0d9a\u0dca\u0dc2\u0d9a\u0dba\u0d9a\u0dd4 \u0dc0\u0da7\u0dcf \u0dc3\u0dd2\u0dba\u0dbd\u0dd4 \u0db6\u0dbd\u0dc0\u0dda\u0d9c \u0db4\u0dd9\u0dc5 \u0d9c\u0dc3\u0dca\u0dc0\u0db1 \u0db6\u0dc0\u0dba\u0dd2. \u0db8\u0dcf\u0dbd \u0d9a\u0dd0\u0da9\u0dd3\u0db8 \u0dbd\u0dd9\u0dc4\u0dd9\u0dc3\u0dd2 \u0db6\u0dc0\u0dad\u0dca, \u0db1\u0dd3\u0dad\u0dd2 \u0db4\u0ddc\u0dad \u0d9a\u0dd2\u0dba\u0dc0\u0dd3\u0db8 \u0d85\u0db8\u0dcf\u0dbb\u0dd4 \u0db6\u0dc0\u0dad\u0dca \u0db8\u0db1\u0dca\u0dad\u0dca\u200d\u0dbb\u0dd3\u0dc0\u0dbb\u0dba\u0dcf \u0db4\u0dd0\u0dc0\u0dd0\u0dc3\u0dd3\u0dba. \u0d91\u0d9a\u0dca\u0dad\u0dbb\u0dcf \u0db4\u0d9a\u0dca\u0dc2\u0dba\u0d9a \u0db8\u0dc4\u0dcf\u0da0\u0dcf\u0dbb\u0dca\u0dba\u0dc0\u0dbb\u0dba\u0d9a\u0dd4 \u0db8\u0dda \u0dc0\u0db1 \u0dc0\u0dd2\u0da7 \u0db4\u0dd2\u0dc3\u0dca\u0dc3\u0dd4 \u0d9a\u0dd9\u0dc5\u0dd2\u0db1 \u0db6\u0dc0\u0dad\u0dca \u0d92 \u0db8\u0dc4\u0dcf\u0da0\u0dcf\u0dbb\u0dba\u0dc0\u0dbb\u0dba\u0dcf\u0d9c\u0dda \u0db8\u0ddc\u0dc5\u0dba\u0dda \u0d85\u0dbb\u0dca\u0dc1\u0dc3\u0dca \u0db6\u0dc0\u0dad\u0dca \u0db8\u0db1\u0dca\u0dad\u0dca\u200d\u0dbb\u0dd3\u0dc0\u0dbb\u0dba\u0dcf \u0d9a\u0dd3\u0dba.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0da2\u0dcf\u0dad\u0dd2\u0dba\u0dda \u0da2\u0dd3\u0dc0\u0db1\u0dcf\u0dbd\u0dd2\u0dba \u0dc0\u0db1 \u0daf\u0dbb\u0dd4 \u0db4\u0dbb\u0db4\u0dd4\u0dbb \u0d86\u0dbb\u0d9a\u0dca\u0dc2\u0dcf\u0d9a\u0dbb \u0d9c\u0dd0\u0db1\u0dd3\u0db8 \u0dc4\u0dcf \u0d94\u0dc0\u0dd4\u0db1\u0dca\u0d9c\u0dda \u0d9a\u0dcf\u0dba\u0dd2\u0d9a \u0dc3\u0dc4 \u0db8\u0dcf\u0db1\u0dc3\u0dd2\u0d9a \u0dc3\u0d82\u0dc0\u0dbb\u0dca\u0db0\u0db1\u0dba\u0da7 \u0dc4\u0dd2\u0dad\u0d9a\u0dcf\u0db8\u0dd3 \u0dc0\u0da9\u0dcf \u0dba\u0dc4\u0db4\u0dad\u0dca \u0db4\u0dbb\u0dd2\u0dc3\u0dbb\u0dba\u0d9a\u0dca \u0d9c\u0ddc\u0da9\u0db1\u0dd0\u0d9c\u0dd3\u0db8 \u0d85\u0dbb\u0db8\u0dd4\u0dab\u0dd4 \u0d9a\u0dbb\u0d9c\u0dad\u0dca '\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4' \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\u0dda \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2\u0dba \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca \u0dc3\u0db8\u0dd4\u0dc5\u0dd4\u0dc0 \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf\u0d9c\u0dda \u0db4\u0dca\u200d\u0dbb\u0db0\u0dcf\u0db1\u0dad\u0dca\u0dc0\u0dba\u0dd9\u0db1\u0dca \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2\u0dba\u0dda \u0daf\u0dd3 \u0d85\u0daf (18) \u0db4\u0dd0\u0dc0\u0dd0\u0dad\u0dca\u0dc0\u0dda.\n\u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf\u0d9c\u0dda \u0dc3\u0d82\u0d9a\u0dbd\u0dca\u0db4\u0dba\u0d9a\u0da7 \u0d85\u0db1\u0dd4\u0dc0 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u2018\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4\u2019 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\u0dda \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2\u0dba \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca \u0dc3\u0db8\u0dd4\u0dc5\u0dd4\u0dc0 \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2\u0dba \u0db8\u0db0\u0dca\u200d\u0dba \u0db8\u0dc4\u0dcf \u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0daf\u0dd3 \u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0d85\u0dad\u0dbb \u0daf\u0dbb\u0dd4 \u0db4\u0dbb\u0db4\u0dd4\u0dbb \u0dc3\u0dd4\u0dbb\u0d9a\u0dca\u0dc2\u0dd2\u0dad \u0d9a\u0ddc\u0da7 \u0d94\u0dc0\u0dd4\u0db1\u0dca\u0da7 \u0dc3\u0db8\u0dcf\u0da2\u0dba\u0dda \u0d86\u0dbb\u0d9a\u0dca\u0dc2\u0dcf\u0d9a\u0dcf\u0dbb\u0dd3\u0dc0 \u0da2\u0dd3\u0dc0\u0dad\u0dca\u0dc0\u0dd3\u0db8\u0da7 \u0d85\u0dc0\u0dc1\u0dca\u200d\u0dba \u0db4\u0dbb\u0dd2\u0dc3\u0dbb\u0dba \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dd2\u0dbb\u0dd3\u0db8 \u0d91\u0db8 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\u0dda \u0db4\u0dca\u200d\u0dbb\u0db0\u0dcf\u0db1 \u0d85\u0dbb\u0db8\u0dd4\u0dab \u0dc0\u0dd9\u0dba\u0dd2.\n\u0dc0\u0dc3\u0dbb \u0daf\u0dd9\u0d9a\u0d9a \u0d9a\u0dcf\u0dbd\u0dba\u0d9a\u0dca \u0dad\u0dd4\u0dc5 \u0db8\u0dd9\u0db8 \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0da7 \u0db1\u0dd2\u0dba\u0db8\u0dd2\u0dad\u0dc0 \u0dad\u0dd2\u0db6\u0dd9\u0db1 \u0d85\u0dad\u0dbb, \u0dbb\u0da7\u0db4\u0dd4\u0dbb\u0dcf \u0db4\u0dc5\u0dcf\u0dad\u0dca, \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a \u0dc3\u0dc4 \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0db8\u0da7\u0dca\u0da7\u0db8\u0dd2\u0db1\u0dca \u0d91\u0dba \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd9\u0dbb\u0dda. \u0dc3\u0db8\u0dcf\u0da2\u0dba \u0dad\u0dd4\u0dc5 \u0daf\u0dd0\u0db1\u0da7 \u0db4\u0dd0\u0dad\u0dd2\u0dbb \u0db4\u0dc0\u0dad\u0dd2\u0db1 \u0dc0\u0dd2\u0dc0\u0dd2\u0db0 \u0dc0\u0dca\u200d\u0dba\u0dc3\u0db1\u0dba\u0db1\u0dca\u0d9c\u0dd9\u0db1\u0dca \u0daf\u0dbb\u0dd4 \u0db4\u0dbb\u0db4\u0dd4\u0dbb \u0d86\u0dbb\u0d9a\u0dca\u0dc2\u0dcf \u0d9a\u0dbb\u0d9c\u0dd0\u0db1\u0dd3\u0db8 \u0db4\u0dca\u200d\u0dbb\u0db8\u0dd4\u0d9b \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba\u0d9a\u0dca \u0dbd\u0dd9\u0dc3 \u0dc4\u0daf\u0dd4\u0db1\u0dcf\u0d9c\u0dd9\u0db1 \u0d85\u0db4\u0dba\u0ddd\u0da2\u0db1\u0dba \u0dc3\u0dc4 \u0d85\u0db4\u0dc4\u0dbb\u0dab\u0dba \u0dc0\u0dd0\u0dc5\u0dd0\u0d9a\u0dca\u0dc0\u0dd3\u0db8, \u0d86\u0dbb\u0d9a\u0dca\u0dc2\u0dcf\u0dc0 \u0dad\u0dc4\u0dc0\u0dd4\u0dbb\u0dd4 \u0d9a\u0dd2\u0dbb\u0dd3\u0db8, \u0dc3\u0dde\u0d9b\u0dca\u200d\u0dba \u0db4\u0ddd\u0dc2\u0dab\u0dba \u0dc4\u0dcf \u0dc3\u0dd4\u0db6\u0dc3\u0dcf\u0db0\u0db1\u0dba, \u0db4\u0dde\u0dbb\u0dd4\u0dc2 \u0dc3\u0d82\u0dc0\u0dbb\u0dca\u0db0\u0db1\u0dba, \u0d85\u0db0\u0dca\u200d\u0dba\u0dcf\u0db4\u0db1 \u0dc4\u0dcf \u0da2\u0dd3\u0dc0\u0db1 \u0d9a\u0dd4\u0dc3\u0dbd\u0dad\u0dcf \u0db1\u0dd0\u0d82\u0dc0\u0dd3\u0db8 \u0dba\u0db1 \u0db4\u0dc3\u0dca\u0dc0\u0dd0\u0daf\u0dd1\u0dbb\u0dd4\u0db8\u0dca \u0d85\u0d82\u0dc1 \u0d94\u0dc3\u0dca\u0dc3\u0dda \u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0da2\u0db1\u0dcf\u0db0\u0dd2\u0db4\u0dad\u0dd2 \u0d9a\u0dcf\u0dbb\u0dca\u0dba\u0dcf\u0dbd\u0dba \u0dba\u0da7\u0dad\u0dda \u0db4\u0dca\u200d\u0dbb\u0db8\u0dd4\u0d9b \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba\u0d9a\u0dca \u0dbd\u0dd9\u0dc3 \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0d82\u0dc0\u0dba\u0dd2.\n\u0db8\u0dda \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\u0dda \u0dc3\u0db8\u0dcf\u0dbb\u0db8\u0dca\u0db7\u0d9a \u0d8b\u0dad\u0dca\u0dc3\u0dc0\u0dba \u0db4\u0dc3\u0dd4\u0d9c\u0dd2\u0dba 2017 \u0dc0\u0dc3\u0dbb\u0dda \u0dc3\u0dd0\u0db4\u0dca\u0dad\u0dd0\u0db8\u0dca\u0db6\u0dbb\u0dca \u0db8\u0dcf\u0dc3\u0dba\u0dda \u0db8\u0dc4\u0db1\u0dd4\u0dc0\u0dbb \u0daf\u0dd2\u0d9c\u0db1, \u0db4\u0dc5\u0dcf\u0dad\u0dca \u0d9a\u0dca\u200d\u0dbb\u0dd3\u0da9\u0dcf \u0dc3\u0d82\u0d9a\u0dd3\u0dbb\u0dca\u0dab\u0dba\u0dda \u0daf\u0dd3 \u0db4\u0dd0\u0dc0\u0dd0\u0dad\u0dca\u0dc0\u0dd4\u0dab\u0dd4 \u0d85\u0dad\u0dbb \u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\u0dda 2017-2019 \u0da2\u0dcf\u0dad\u0dd2\u0d9a \u0dc3\u0dd0\u0dbd\u0dd0\u0dc3\u0dca\u0db8 \u0daf \u0d91\u0dc4\u0dd2\u0daf\u0dd3 \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd2\u0dab\u0dd2. \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2\u0dba \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca \u0dc3\u0db8\u0dd4\u0dc5\u0dd4\u0dc0\u0dda\u0daf\u0dd3 \u0daf \u0da2\u0db1\u0dcf\u0db0\u0dd2\u0db4\u0dad\u0dd2 \u0d9a\u0dcf\u0dbb\u0dca\u0dba\u0dcf\u0dbd\u0dba, \u0d9a\u0dcf\u0db1\u0dca\u0dad\u0dcf \u0dc4\u0dcf \u0dc5\u0db8\u0dcf \u0d9a\u0da7\u0dba\u0dd4\u0dad\u0dd4 \u0d85\u0db8\u0dcf\u0dad\u0dca\u200d\u0dba\u0dcf\u0d82\u0dc1\u0dba \u0d87\u0dad\u0dd4\u0dc5\u0dd4 \u0d85\u0db8\u0dcf\u0dad\u0dca\u200d\u0dba\u0dcf\u0d82\u0dc1 \u0dc4\u0dcf \u0d86\u0dba\u0dad\u0db1 \u0d92\u0d9a\u0dcf\u0db6\u0daf\u0dca\u0db0 \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0dc0\u0dd0\u0da9\u0dc3\u0da7\u0dc4\u0db1\u0dca \u0dbb\u0dd0\u0dc3\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd9\u0dbb\u0dd9\u0db1 \u0d85\u0dad\u0dbb \u0d8b\u0dad\u0dd4\u0dbb\u0dd4 \u0db4\u0dc5\u0dcf\u0dad \u0d9a\u0dda\u0db1\u0dca\u0daf\u0dca\u200d\u0dbb \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0d91\u0db8 \u0dc0\u0dd0\u0da9\u0dc3\u0da7\u0dc4\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0dd0\u0d82\u0dc0\u0dda.\n\u0d85\u0daf\u0dcf\u0dc5 \u0daf\u0dd2\u0dc3\u0dca\u0dad\u0dd2\u200d\u0dca\u200d\u0dbb\u0d9a\u0dca\u0d9a \u0dad\u0dd4\u0dc5 \u0dc5\u0db8\u0dcf \u0db1\u0dd2\u0dc0\u0dcf\u0dc3\u0dc0\u0dbd \u0dbb\u0dd0\u0d9a\u0dc0\u0dbb\u0dab\u0dba \u0dbd\u0db6\u0db1 \u0daf\u0dbb\u0dd4\u0dc0\u0db1\u0dca\u0da7 \u0dc0\u0da9\u0dcf \u0dba\u0dc4\u0db4\u0dad\u0dca \u0db4\u0dbb\u0dd2\u0dc3\u0dbb\u0dba\u0d9a\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dd2\u0dbb\u0dd3\u0db8 \u0dc3\u0daf\u0dc4\u0dcf \u0dad\u0ddd\u0dbb\u0dcf\u0d9c\u0dad\u0dca \u0dc5\u0db8\u0dcf \u0db1\u0dd2\u0dc0\u0dcf\u0dc3 05 \u0d9a\u0dca \u0db1\u0dc0\u0dd3\u0d9a\u0dbb\u0dab\u0dba \u0dc4\u0dcf \u0db4\u200d\u0dca\u200d\u0dbb\u0dad\u0dd2\u0dc3\u0d82\u0dc3\u0dca\u0d9a\u0dbb\u0dab\u0dba, \u0dc0\u0d9a\u0dd4\u0d9c\u0da9\u0dd4 \u0dbb\u0ddd\u0d9c\u0dd3 \u0d85\u0dc0\u0daf\u0dcf\u0db1\u0db8\u0dd9\u0db1\u0dca \u0daf\u0dbb\u0dd4\u0dc0\u0db1\u0dca \u0db8\u0dd4\u0daf\u0dcf \u0d9c\u0dd0\u0db1\u0dd3\u0db8 \u0dc3\u0daf\u0dc4\u0dcf \u0db4\u0dd2\u0dbb\u0dd2\u0dc3\u0dd2\u0daf\u0dd4 \u0db4\u0dcf\u0db1\u0dd3\u0dba \u0da2\u0dbd \u0db4\u0dc4\u0dc3\u0dd4\u0d9a\u0db8\u0dca \u0db1\u0ddc\u0db8\u0dd0\u0dad\u0dd2 \u0db4\u0dcf\u0dc3\u0dbd\u0dca 20 \u0d9a\u0da7 \u0db4\u200d\u0dca\u200d\u0dbb\u0dad\u0dd2\u0d86\u0dc1\u200d\u0dca\u200d\u0dbb\u0dd0\u0dad\u0d9a\u0dbb\u0dab \u0da2\u0dbd \u0db4\u0dd2\u0dbb\u0dd2\u0db4\u0dc4\u0daf\u0dd4 \u0d9a\u0da7\u0dca\u0da7\u0dbd \u0dbd\u0db6\u0dcf\u0daf\u0dd3\u0db8, \u0dad\u0dd2\u0dbb\u0dc3\u0dbb \u0db4\u0dcf\u0dc3\u0dbd\u0dca \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0dad\u0ddd\u0dbb\u0dcf\u0d9c\u0dad\u0dca \u0db4\u0dcf\u0dc3\u0dbd\u0dca 381 \u0d9a\u0dca \u0dc3\u0daf\u0dc4\u0dcf \u0d91\u0d9a\u0dca \u0db4\u0dcf\u0dc3\u0dbd\u0d9a\u0da7 \u0dbb\u0dd4\u0db4\u0dd2\u0dba\u0dbd\u0dca 50,000 \u0db6\u0dd0\u0d9c\u0dd2\u0db1\u0dca \u0db4\u200d\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0dbd\u0db6\u0dcf\u0daf\u0dd3\u0db8 \u0dc4\u0dcf \u0daf\u0dbb\u0dd4\u0dc0\u0db1\u0dca \u0dba\u0dc4\u0db4\u0dad\u0dca \u0dc3\u0dde\u0d9b\u0dca\u200d\u0dba \u0db4\u0dd4\u0dbb\u0dd4\u0daf\u0dd4\u0dc0\u0dbd\u0da7 \u0dc4\u0dd4\u0dbb\u0dd4\u0d9a\u0dd2\u0dbb\u0dd3\u0db8 \u0dc3\u0daf\u0dc4\u0dcf \u0d85\u0dc0\u0dc1\u0dca\u200d\u0dba \u0d8b\u0db4\u0d9a\u0dbb\u0dab \u0dbd\u0db6\u0dcf\u0daf\u0dd3\u0db8, \u0d86\u0db6\u0dcf\u0db0 \u0dc3\u0dc4\u0dd2\u0dad \u0db4\u0dcf\u0dc3\u0dbd\u0dca \u0daf\u0dbb\u0dd4\u0dc0\u0db1\u0dca \u0dc3\u0daf\u0dc4\u0dcf \u0dbb\u0ddd\u0daf \u0db4\u0dd4\u0da7\u0dd4, \u0d85\u0dad\u0dca\u0dc0\u0dcf\u0dbb\u0dd4,\u0d87\u0dc3\u0dca \u0d9a\u0dab\u0dca\u0dab\u0dcf\u0da9\u0dd2 \u0d86\u0daf\u0dd2 \u0d8b\u0db4\u0d9a\u0dbb\u0dab \u0dbd\u0db6\u0dcf\u0daf\u0dd3\u0db8 \u0dc3\u0dc4 \u0db4\u0dd6\u0dbb\u0dca\u0dc0 \u0dc5\u0db8\u0dcf \u0dc0\u0dd2\u0dba \u0dc3\u0d82\u0dc0\u0dbb\u0dca\u0db0\u0db1\u0dba \u0dc3\u0daf\u0dc4\u0dcf \u0dad\u0ddd\u0dbb\u0dcf\u0d9c\u0dad\u0dca \u0db4\u0dd9\u0dbb \u0db4\u0dcf\u0dc3\u0dbd\u0dca 45\u0d9a\u0da7 \u0d85\u0dc0\u0dc1\u0dca\u200d\u0dba \u0db4\u0dc4\u0dc3\u0dd4\u0d9a\u0db8\u0dca \u0dc3\u0dc4 \u0db4\u0dcf\u0dc3\u0dbd\u0dca \u0daf\u0dbb\u0dd4\u0dc0\u0db1\u0dca 1000 \u0d9a\u0dca \u0dc3\u0daf\u0dc4\u0dcf \u0db4\u0ddc\u0dad\u0dca \u0db6\u0dd1\u0d9c\u0dca \u0dbd\u0db6\u0dcf\u0daf\u0dd3\u0db8 \u0d86\u0daf\u0dd2 \u0dc0\u0dd0\u0da9\u0dc3\u0da7\u0dc4\u0db1\u0dca \u0daf \u0d92 \u0dba\u0da7\u0dad\u0dda \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd9\u0dbb\u0dda.\n\u0dbd\u0ddd\u0d9a\u0dba\u0dda \u0daf\u0dd2\u0dba\u0dd4\u0dab\u0dd4 \u0dbb\u0da7\u0dc0\u0dbd \u0d9a\u0dbb\u0db1 \u0dbd\u0daf \u0dc3\u0db8\u0dcf\u0da2\u0dd3\u0dba \u0dc4\u0dcf \u0dc0\u0dd2\u0daf\u0dca\u200d\u0dba\u0dcf\u0dad\u0dca\u0db8\u0d9a \u0db4\u0dbb\u0dca\u0dba\u0dda\u0dc2\u0dab \u0dad\u0dd4\u0dc5\u0dd2\u0db1\u0dca \u0d85\u0db1\u0dcf\u0dc0\u0dbb\u0dab\u0dba \u0d9a\u0dbb\u0d9c\u0dd9\u0db1 \u0d87\u0dad\u0dca\u0dad\u0dda \u0db4\u0dd4\u0daf\u0dca\u0d9c\u0dbd\u0dba\u0db1\u0dca\u0d9c\u0dda \u0d9a\u0dd4\u0dc3\u0dbd\u0dad\u0dcf \u0dc4\u0dcf \u0d86\u0d9a\u0dbd\u0dca\u0db4 \u0dc4\u0dd0\u0da9\u0d9c\u0dd0\u0dc3\u0dca\u0dc0\u0dd3\u0db8 \u0d8b\u0daf\u0dd9\u0dc3\u0dcf \u0dc5\u0db8\u0dcf \u0dc0\u0dd2\u0dba\u0dd9\u0dc4\u0dd2 \u0daf\u0dd3 \u0dc3\u0dd2\u0daf\u0dd4\u0dc0\u0db1 \u0db8\u0dcf\u0db1\u0dc3\u0dd2\u0d9a \u0db6\u0dbd\u0db4\u0dd1\u0db8\u0dca \u0d9d\u0dd8\u0da2\u0dd4\u0dc0\u0db8 \u0dc4\u0dda\u0dad\u0dd4\u0dc0\u0db1 \u0db6\u0dc0\u0dba\u0dd2. \u0dba\u0dc4\u0db4\u0dad\u0dca \u0dc3\u0db8\u0dcf\u0da2\u0dba\u0d9a\u0dca \u0db4\u0dca\u200d\u0dbb\u0dad\u0dd2\u0db1\u0dd2\u0dbb\u0dca\u0db8\u0dcf\u0dab\u0dba \u0d8b\u0daf\u0dd9\u0dc3\u0dcf \u0dc5\u0db8\u0dcf\u0dc0\u0dd2\u0dba\u0dd9\u0dc4\u0dd2 \u0db8\u0dcf\u0db1\u0dc3\u0dd2\u0d9a \u0dc3\u0d82\u0dc0\u0dbb\u0dca\u0db0\u0dba \u0d9a\u0dca\u200d\u0dbb\u0db8\u0dcf\u0db1\u0dd4\u0d9a\u0dd6\u0dbd\u0dc0, \u0dc0\u0dd2\u0db0\u0dd2\u0db8\u0dad\u0dca\u0dc0 \u0dc3\u0dc4 \u0dba\u0dc4\u0db4\u0dad\u0dca \u0d86\u0d9a\u0dcf\u0dbb\u0dba\u0dd9\u0db1\u0dca \u0dc3\u0dd2\u0daf\u0dd4\u0d9a\u0dc5 \u0dba\u0dd4\u0dad\u0dd4 \u0d85\u0dad\u0dbb \u0d92 \u0dad\u0dd4\u0dc5\u0dd2\u0db1\u0dca \u0db5\u0dbd\u0daf\u0dcf\u0dba\u0dd3, \u0d9c\u0dd4\u0dab\u0d9c\u0dbb\u0dd4\u0d9a, \u0db1\u0dd3\u0dad\u0dd2\u0d9c\u0dbb\u0dd4\u0d9a \u0dc3\u0dc4 \u0dba\u0dc4\u0db4\u0dad\u0dca \u0db4\u0dd4\u0dbb\u0dc0\u0dd0\u0dc3\u0dd2\u0dba\u0db1\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb \u0d9c\u0dd0\u0db1\u0dd3\u0db8\u0da7 \u0d85\u0dc0\u0d9a\u0dcf\u0dc1 \u0dc3\u0dd0\u0dbd\u0dc3\u0dd9\u0db1\u0dd4 \u0d87\u0dad.\n\u0d92 \u0d85\u0db1\u0dd4\u0dc0 \u0d85\u0daf \u0daf\u0dc0\u0dc3\u0dda \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba \u0dc0\u0dd3 \u0d87\u0dad\u0dca\u0dad\u0dda \u0daf\u0dbb\u0dd4\u0dc0\u0db1\u0dca\u0da7 \u0d85\u0dad\u0dca\u0dc0\u0dd2\u0daf\u0dd3\u0db8\u0da7 \u0dc3\u0dd2\u0daf\u0dd4\u0dc0\u0db1 \u0d85\u0dc4\u0dd2\u0dad\u0d9a\u0dbb \u0db6\u0dbd\u0db4\u0dd1\u0db8\u0dca \u0dc4\u0dd0\u0d9a\u0dd2\u0dad\u0dcf\u0d9a\u0dca \u0daf\u0dd4\u0dbb\u0da7 \u0d85\u0dc0\u0db8 \u0d9a\u0dd2\u0dbb\u0dd3\u0db8 \u0dc0\u0db1 \u0d85\u0dad\u0dbb \u0db4\u0dde\u0dbb\u0dd4\u0dc2 \u0dc3\u0d82\u0dc0\u0dbb\u0dca\u0db0\u0db1\u0dba \u0db4\u0dd2\u0dc5\u0dd2\u0db6\u0daf\u0dc0 \u0dc3\u0db8\u0dcf\u0da2\u0dba\u0dda \u0daf\u0dd0\u0db1\u0dd4\u0dc0\u0dad\u0dca\u0db7\u0dcf\u0dc0\u0dba \u0d89\u0dc4\u0dc5 \u0db1\u0dd0\u0d82\u0dc0\u0dd3\u0db8 \u0db8\u0dda \u0dc3\u0db3\u0dc4\u0dcf \u0d85\u0dad\u0dca\u200d\u0dba\u0dcf\u0dc0\u0dc1\u0dca\u200d\u0dba \u0d9a\u0dbb\u0dd4\u0dab\u0d9a\u0dd2. \u0d92 \u0d85\u0db1\u0dd4\u0dc0 \u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4, \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0d85\u0db1\u0dcf\u0d9c\u0dad\u0dba \u0daf\u0dd2\u0db1\u0db1 \u0daf\u0dbb\u0dd4\u0dc0\u0ddd, \u0db4\u0dde\u0dbb\u0dd4\u0dc2 \u0dc3\u0d82\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1 \u0da2\u0db1\u0dcf\u0db0\u0dd2\u0db4\u0dad\u0dd2 \u0d9a\u0dcf\u0dbb\u0dca\u0dba\u0dcf\u0dbd\u0dba \u0db8\u0d9f\u0dd2\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0da7 \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dbb \u0dad\u0dd2\u0db6\u0dda. \u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dad\u0dd2\u0dbb\u0dc3\u0dbb \u0db4\u0dcf\u0dc3\u0dbd\u0dca \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0daf\u0dbb\u0dd4\u0dc0\u0db1\u0dca\u0d9c\u0dda \u0d9a\u0dd2\u0dba\u0dc0\u0dd3\u0db8\u0dda \u0dbb\u0dd4\u0da0\u0dd2\u0dba \u0db4\u0dca\u200d\u0dbb\u0dc0\u0dbb\u0dca\u0db0\u0db1\u0dba \u0d9a\u0dd9\u0dbb\u0dd9\u0db1 \u0dc0\u0dd0\u0da9\u0dc3\u0da7\u0dc4\u0db1\u0dca \u0dbb\u0dd0\u0dc3\u0d9a\u0dca \u0daf \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0db1 \u0d85\u0dad\u0dbb \u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda 2018 \u0dc0\u0dc3\u0dbb \u0dad\u0dd4\u0dc5 \u0dc0\u0dd2\u0dc1\u0dda\u0dc2 \u0d9a\u0dcf\u0dbb\u0dca\u0dba\u0dba\u0db1\u0dca \u0dbb\u0dd0\u0dc3\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0da7 \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dbb \u0dad\u0dd2\u0db6\u0dda. \u0d92 \u0dc3\u0db3\u0dc4\u0dcf \u0dc0\u0dd9\u0db1\u0dca\u0d9a\u0dbb \u0dad\u0dd2\u0db6\u0dd9\u0db1 \u0db8\u0dd4\u0daf\u0dbd \u0dbb\u0dd4\u0db4\u0dd2\u0dba\u0dbd\u0dca \u0db8\u0dd2\u0dbd\u0dd2\u0dba\u0db1 250 \u0d9a\u0dd2.\n\u00a0\u0db8\u0dc4\u0dd2\u0db1\u0dca\u0daf \u0d85\u0dbd\u0dd4\u0dad\u0dca\u0d9c\u0dd9\u0daf\u0dbb\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0db0\u0db8\u0dca\u0db8\u0dd2\u0db1\u0dca\u0daf \u0db1\u0dcf\u0dc4\u0dd2\u0db8\u0dd2 \u0d9d\u0dcf\u0dad\u0db1\u0dba \u0d9a\u0dbb\u0db1\u0dca\u0db1\u0dc3\u0dd0\u0d9a\u0d9a\u0dcf\u0dbb \u0dc4\u0dad\u0dbb\u0d9a\u0dca \u0dc3\u0db8\u0d9f \u0d9a\u0db4\u0dd4\u0dc0\u0dcf\u0dad\u0dca \u0db8\u0dd9\u0dc4\u0dd9\u0dba\u0dd4\u0db8\u0dda\n\u0d9a\u0dd2\u0dbb\u0dd2\u0dc0\u0dd9\u0dc4\u0dd9\u0dbb \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2 \u0d9a\u0ddc\u0db6\u0dc0\u0d9a \u0db0\u0db8\u0dca\u0db8\u0dd2\u0db1\u0dca\u0daf \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0d9d\u0dcf\u0dad\u0db1\u0dba \u0d9a\u0dd2\u0dbb\u0dd3\u0db8\u0da7 \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 \u0dad\u0dd2\u0dc4\u0d9a \u0d9a\u0ddc\u0db1\u0dca\u0dad\u0dca\u200d\u0dbb\u0dcf\u0dad\u0dca\u0dad\u0dd4\u0dc0\u0d9a\u0dca \u0db8\u0dad \u0db8\u0dc4\u0dcf \u0dc3\u0dd0\u0dbd\u0dc3\u0dd4\u0db8\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dd3 \u0d87\u0dad\u0dd2 \u0db6\u0dc0 \u0d92 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd9\u0db1 \u0d87\u0dad\u0dd2 \u0dc3\u0dd2\u0daf\u0dca\u0db0\u0dd2\u0dba\u0dda \u0db4\u0dca\u200d\u0dbb\u0db0\u0dcf\u0db1 \u0dc3\u0dd0\u0dbd\u0dc3\u0dd4\u0db8\u0dda \u0db4\u0dca\u200d\u0dbb\u0db0\u0dcf\u0db1 \u0dc3\u0dd0\u0d9a\u0d9a\u0dbb\u0dd4 \u0dc0\u0dd6 \u0db8\u0dc4\u0dc3\u0dd9\u0db1\u0dca \u0daf\u0dda\u0dc0\u0dcf\u0dbd\u0dba\u0dda \u0dc4\u0dd2\u0da7\u0db4\u0dd4 \u0d9a\u0db4\u0dd4\u0dc0\u0dcf \u0d87\u0dad\u0dd4\u0dc5\u0dd4 \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca \u0db4\u0dc3\u0dca\u0daf\u0dd9\u0db1\u0dcf\u0d9c\u0dd9\u0db1\u0dca \u0db4\u0dca\u200d\u0dbb\u0dc1\u0dca\u0db1 \u0d9a\u0dd2\u0dbb\u0dd3\u0db8\u0dda\u0daf\u0dd3 \u0dc4\u0dd9\u0dc5\u0dd2\u0dc0\u0dd3 \u0dad\u0dd2\u0db6\u0dda.\n\u0db4\u0ddc\u0dbd\u0dd2\u0dc3\u0dca \u0d9a\u0dab\u0dca\u0da9\u0dcf\u0dba\u0db8\u0dca \u0d85\u0da7\u0d9a\u0dca \u0daf\u0dd2\u0db1 \u0dc4\u0dad\u0dbb\u0d9a\u0dca \u0db4\u0dd4\u0dbb\u0dcf \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2 \u0db4\u0dd6\u0da2\u0dd2\u0dad\u0dca \u0da2\u0dba\u0dc3\u0dd4\u0db1\u0dca\u0daf\u0dbb \u0db8\u0dc4\u0dad\u0dcf\u0d9c\u0dda \u0d8b\u0db4\u0daf\u0dd9\u0dc3\u0dca \u0db8\u0dad \u0dc3\u0dd2\u0daf\u0dd4\u0d9a\u0dbb\u0db1 \u0dbd\u0daf \u0db8\u0dd9\u0dc4\u0dd9\u0dba\u0dd4\u0db8\u0dca\u0dc0\u0dbd\u0dd2\u0db1\u0dca \u0db8\u0dd9\u0db8 \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca \u0db4\u0dc3\u0dca\u0daf\u0dd9\u0db1\u0dcf \u0dc3\u0db8\u0d9f \u0d91\u0db8 \u0dc0\u0dd9\u0da9\u0dd2 \u0dad\u0dd0\u0db6\u0dd3\u0db8\u0da7 \u0dba\u0ddc\u0daf\u0dcf \u0d9c\u0db1\u0dca\u0db1\u0dcf \u0dbd\u0daf \u0d9c\u0dd2\u0db1\u0dd2 \u0d85\u0dc0\u0dd2, \u0d9c\u0db8\u0db1\u0dca\u0d9c\u0dad\u0dca \u0db8\u0ddd\u0da7\u0dbb\u0dca \u0dbb\u0dae\u0dba \u0d87\u0dad\u0dd4\u0dc5\u0dd4 \u0dc3\u0dd2\u0dba\u0dbd\u0dd4\u0db8 \u0daf\u0dda\u0daf \u0dc3\u0ddc\u0dba\u0dcf\u0d9c\u0dd0\u0db1\u0dd3\u0db8\u0da7 \u0dc4\u0dd0\u0d9a\u0dd2\u0dc0\u0dd3 \u0dad\u0dd2\u0db6\u0dd2\u0dab\u0dd2.\n\u0db4\u0ddc\u0dbd\u0dd2\u0dc3\u0dca \u0db8\u0dcf\u0db0\u0dca\u200d\u0dba \u0db4\u0dca\u200d\u0dbb\u0d9a\u0dcf\u0dc1\u0d9a \u0db4\u0ddc\u0dbd\u0dd2\u0dc3\u0dca \u0d85\u0db0\u0dd2\u0d9a\u0dcf\u0dbb\u0dd3 \u0db1\u0dd3\u0dad\u0dd2\u0da5 \u0dbb\u0dd4\u0dc0\u0db1\u0dca \u0d9c\u0dd4\u0dab\u0dc3\u0dda\u0d9a\u0dbb \u0db8\u0dc4\u0dad\u0dcf \u0db4\u0dc0\u0dc3\u0dcf \u0dc3\u0dd2\u0da7\u0dd2\u0dba\u0dda \u0db8\u0dd9\u0dc4\u0dd2 \u0db4\u0dca\u200d\u0dbb\u0db0\u0dcf\u0db1 \u0dc3\u0dd0\u0d9a\u0d9a\u0dbb\u0dd4 \u0dc0\u0dd4 \u0d85\u0dc3\u0dda\u0dbd \u0db6\u0dab\u0dca\u0da9\u0dcf\u0dbb \u0dc0\u0dd2\u0dc3\u0dd2\u0db1\u0dca \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 \u0dad\u0dd2\u0dc4\u0d9a \u0d9a\u0ddc\u0db1\u0dca\u0dad\u0dca\u200d\u0dbb\u0dcf\u0dad\u0dca\u0dad\u0dd4\u0dc0\u0d9a\u0dca \u0daf\u0dd3 \u0db0\u0db8\u0dca\u0db8\u0dd2\u0db1\u0dca\u0daf \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0d9d\u0dcf\u0dad\u0db1\u0dba \u0d9a\u0dd2\u0dbb\u0dd3\u0db8\u0dda \u0dc3\u0dd0\u0dbd\u0dc3\u0dd4\u0db8 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb\u0db1 \u0d85\u0dc0\u0dc3\u0dca\u0dae\u0dcf\u0dc0\u0dda \u0d94\u0dc4\u0dd4\u0daf \u0d8a\u0da7 \u0dc3\u0dc4\u0db7\u0dcf\u0d9c\u0dd2 \u0dc0\u0dd3 \u0d87\u0dad\u0dd2 \u0db6\u0dc0\u0dba\u0dd2.\n\u0d9a\u0dad\u0dbb\u0d9c\u0db8 \u0daf\u0dda\u0dc0\u0dcf\u0dbd\u0dba\u0dda \u0db1\u0dd2\u0dc0\u0dd4\u0db1\u0dca \u0dc3\u0dc4\u0ddd\u0daf\u0dbb\u0dba\u0db1\u0dca \u0daf\u0dd9\u0daf\u0dd9\u0db1\u0d9a\u0dd4 \u0dc3\u0dc4 \u0dad\u0dc0\u0dad\u0dca \u0db4\u0dd4\u0daf\u0dca\u0d9c\u0dbd\u0dba\u0db1\u0dca \u0daf\u0dd9\u0daf\u0dd9\u0db1\u0d9a\u0dd4\u0da7 \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0d9d\u0dcf\u0dad\u0db1\u0dba \u0d9a\u0dd2\u0dbb\u0dd3\u0db8\u0da7 \u0db8\u0dd9\u0dc3\u0dda \u0d9a\u0ddc\u0db1\u0dca\u0dad\u0dca\u200d\u0dbb\u0dcf\u0dad\u0dca\u0dad\u0dd4\u0dc0 \u0db7\u0dcf\u0dbb \u0daf\u0dd3 \u0d87\u0dad\u0dd2 \u0d85\u0dad\u0dbb \u0d94\u0dc4\u0dd4\u0da7 \u0d85\u0dba\u0dad\u0dca \u0dba\u0dd0\u0dba\u0dd2 \u0d9a\u0dd2\u0dba\u0db1 \u0db4\u0dad\u0dbb\u0ddc\u0db8\u0dca \u0dad\u0dd4\u0dc0\u0d9a\u0dca\u0d9a\u0dd4\u0dc0\u0d9a\u0dca\u0daf \u0d9c\u0dbd\u0dca\u0d9a\u0da7\u0dc3\u0dca \u0d91\u0d9a\u0d9a\u0dca\u0daf \u0dbd\u0db6\u0dcf\u0daf\u0dd3 \u0dad\u0dd2\u0db6\u0dda.\n\u0db4\u0dca\u200d\u0dbb\u0db0\u0dcf\u0db1 \u0dc3\u0dd0\u0d9a\u0d9a\u0dbb\u0dd4 \u0dc0\u0dd6 \u0d85\u0dc3\u0dda\u0dbd \u0dc3\u0dc4 \u0dad\u0dc0\u0dad\u0dca \u0db4\u0dd4\u0daf\u0dca\u0d9c\u0dbd\u0dba\u0db1\u0dca \u0daf\u0dd9\u0daf\u0dd9\u0db1\u0d9a\u0dd4 \u0d8a\u0dba\u0dda (16) \u0db4\u0dd9\u0dbb\u0dc0\u0dbb\u0dd4\u0dc0\u0dda \u0db4\u0dd0\u0db4\u0dd2\u0dbd\u0dd2\u0dba\u0dcf\u0db1 \u0db4\u0dca\u200d\u0dbb\u0daf\u0dda\u0dc1\u0dba\u0dda\u0daf\u0dd3 \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dad\u0dca \u0d85\u0dad\u0dbb, \u0db1\u0dd2\u0dc0\u0dd4\u0db1\u0dca \u0dc3\u0ddc\u0dc4\u0ddc\u0dba\u0dd4\u0dbb\u0db1\u0dca \u0daf\u0dd9\u0daf\u0dd9\u0db1\u0dcf \u0d9a\u0dad\u0dbb\u0d9c\u0db8 \u0db4\u0dca\u200d\u0dbb\u0daf\u0dda\u0dc1\u0dba\u0dda\u0daf\u0dd3 \u0d8a\u0dba\u0dda (17) \u0daf\u0dc4\u0dc0\u0dbd\u0dca \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd9\u0db1 \u0d87\u0dad.\n\u0dc0\u0dd2\u0dc4\u0dcf\u0dbb\u0dcf\u0db0\u0dd2\u0db4\u0dad\u0dd2 \u0db0\u0db8\u0dca\u0db8\u0dd2\u0db1\u0dca\u0daf \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0d9d\u0dcf\u0dad\u0db1\u0dba \u0d9a\u0dd2\u0dbb\u0dd3\u0db8\u0da7 \u0db4\u0dca\u200d\u0dbb\u0db0\u0dcf\u0db1 \u0dc3\u0dd0\u0d9a\u0d9a\u0dbb\u0dd4 \u0dc0\u0dd2\u0dc3\u0dd2\u0db1\u0dca \u0db8\u0dda \u0d86\u0d9a\u0dcf\u0dbb\u0dba\u0dd9\u0db1\u0dca \u0db8\u0dc4\u0dcf \u0dc3\u0dd0\u0dbd\u0dc3\u0dd4\u0db8\u0d9a\u0dca \u0dc3\u0d9a\u0dc3\u0dca \u0d9a\u0dbb \u0d87\u0dad\u0dca\u0dad\u0dda \u0d94\u0dc4\u0dd4 \u0db8\u0dc4\u0dc3\u0dd9\u0db1\u0dca \u0daf\u0dda\u0dc0\u0dcf\u0dbd\u0dba\u0dda \u0d9a\u0db4\u0dd4\u0dc0\u0dcf \u0dbd\u0dd9\u0dc3 \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7\u0dd2\u0dba\u0daf\u0dd3 \u0dc3\u0dd2\u0daf\u0dd4\u0d9a\u0dbb\u0db1 \u0dbd\u0daf\u0dd0\u0dba\u0dd2 \u0d9a\u0dd2\u0dba\u0db1 \u0db8\u0dd6\u0dbd\u0dca\u200d\u0dba \u0dc4\u0dcf \u0dad\u0dc0\u0dad\u0dca \u0d85\u0d9a\u0dca\u200d\u0dbb\u0db8\u0dd2\u0d9a\u0dad\u0dcf \u0dbb\u0dd0\u0dc3\u0d9a\u0dca \u0dc3\u0dd2\u0daf\u0dd4\u0d9a\u0dc5\u0dd0\u0dba\u0dd2 \u0d94\u0dc4\u0dd4 \u0d91\u0db8 \u0db0\u0dd4\u0dbb\u0dba\u0dd9\u0db1\u0dca \u0d89\u0dc0\u0dad\u0dca \u0d9a\u0dd2\u0dbb\u0dd3\u0db8 \u0db1\u0dd2\u0dc3\u0dcf \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0dc3\u0db8\u0d9f \u0d87\u0dad\u0dd2\u0d9a\u0dbb\u0d9c\u0db1\u0dca\u0db1\u0dcf \u0dbd\u0daf \u0dc0\u0ddb\u0dbb\u0dba\u0d9a\u0dca \u0db4\u0dd2\u0dbb\u0dd2\u0db8\u0dc3\u0dcf \u0d9c\u0dd0\u0db1\u0dd3\u0db8\u0da7 \u0db6\u0dc0\u0daf \u0db4\u0ddc\u0dbd\u0dd2\u0dc3\u0dd2\u0dba\u0da7 \u0dad\u0ddc\u0dbb\u0dad\u0dd4\u0dbb\u0dd4 \u0dbd\u0dd0\u0db6\u0dd3 \u0dad\u0dd2\u0db6\u0dda.\n\u0d92 \u0d85\u0db1\u0dd4\u0dc0 \u0db4\u0dc3\u0dd4\u0d9c\u0dd2\u0dba 12 \u0dc0\u0dd9\u0db1\u0dd2\u0daf\u0dcf \u0dbb\u0dcf\u0dad\u0dca\u200d\u0dbb\u0dd3 10.00 \u0da7 \u0db4\u0db8\u0dab \u0db0\u0db8\u0dca\u0db8\u0dd2\u0db1\u0dca\u0daf \u0db1\u0dcf\u0dc4\u0dd2\u0db8\u0dd2\u0dba\u0db1\u0dca \u0d91\u0db8 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba\u0dda \u0dc3\u0ddd\u0db7\u0dd2\u0dad \u0dc4\u0dd2\u0db8\u0dd2\u0dba\u0db1\u0dca\u0daf \u0dc3\u0db8\u0d9f \u0d9a\u0dd2\u0dbb\u0dd2\u0dc0\u0dd9\u0dc4\u0dd9\u0dbb \u0dc0\u0dd0\u0db3 \u0db4\u0dd4\u0daf\u0dcf\u0d9c\u0dd9\u0db1 \u0d86\u0db4\u0dc3\u0dd4 \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dba \u0dc0\u0dd9\u0dad \u0dc0\u0dd0\u0da9\u0db8 \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7\u0dd2\u0dba\u0daf\u0dd3 \u0db8\u0dd9\u0db8 \u0dc0\u0dd9\u0da9\u0dd2 \u0dad\u0dd0\u0db6\u0dd3\u0db8 \u0dc3\u0dd2\u0daf\u0dd4\u0dc0\u0dd2\u0dba. \u0d91\u0db8 \u0db4\u0dca\u200d\u0dbb\u0dc4\u0dcf\u0dbb\u0dba\u0dd9\u0db1\u0dca \u0dc3\u0ddd\u0db7\u0dd2\u0dad \u0dc4\u0dd2\u0db8\u0dd2\u0dba\u0db1\u0dca\u0da7\u0daf \u0dad\u0dd4\u0dc0\u0dcf\u0dbd \u0dc3\u0dd2\u0daf\u0dd4\u0dc0\u0dd3 \u0dad\u0dd2\u0db6\u0dd4\u0dab\u0dd2. \u0d8b\u0daf\u0dbb\u0dba\u0da7 \u0dc0\u0dd0\u0daf\u0dd3 \u0dad\u0dd2\u0db6\u0dd4\u0dab\u0dd4 \u0dc0\u0dd9\u0da9\u0dd2 \u0db4\u0dca\u200d\u0dbb\u0dc4\u0dcf\u0dbb\u0dc0\u0dbd\u0dd2\u0db1\u0dca \u0db6\u0dbb\u0db4\u0dad\u0dc5 \u0dad\u0dd4\u0dc0\u0dcf\u0dbd \u0dbd\u0db6\u0dcf \u0dc3\u0dd2\u0da7\u0dd2 \u0db0\u0db8\u0dca\u0db8\u0dd2\u0db1\u0dca\u0daf \u0db1\u0dcf\u0dc4\u0dd2\u0db8\u0dd2\u0dba\u0ddd \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0dbb\u0ddd\u0dc4\u0dbd\u0dd9\u0db1\u0dca \u0d85\u0da9\u0d9a\u0dca \u0db4\u0dca\u200d\u0dbb\u0dad\u0dd2\u0d9a\u0dcf\u0dbb \u0dbd\u0db6\u0dcf \u0d85\u0db1\u0dad\u0dd4\u0dbb\u0dd4\u0dc0 \u200d\u0dad\u0dc0\u0db8\u0dad\u0dca \u0d9a\u0ddc\u0dc5\u0db9 \u0dbb\u0ddd\u0dc4\u0dbd\u0d9a \u0db4\u0dca\u200d\u0dbb\u0dad\u0dd2\u0d9a\u0dcf\u0dbb \u0dbd\u0db6\u0dba\u0dd2.\n\u0db8\u0dd9\u0db8 \u0dc0\u0dd9\u0da9\u0dd2 \u0dad\u0dd0\u0db6\u0dd3\u0db8 \u0dc3\u0dd2\u0daf\u0dd4\u0dc0\u0dd3\u0db8\u0dad\u0dca \u0dc3\u0db8\u0d9f \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2\u0dc0\u0dbb\u0dba\u0dcf \u0daf\u0d9a\u0dd4\u0dab\u0dd4 \u0db4\u0dc5\u0dcf\u0dad\u0dda \u0da2\u0dca\u200d\u0dba\u0dd9\u0dc2\u0dca\u0da8 \u0db4\u0ddc\u0dbd\u0dd2\u0dc3\u0dca \u0db1\u0dd2\u0dbd\u0db0\u0dcf\u0dbb\u0dd2\u0db1\u0dca\u0da7 \u0d8b\u0db4\u0daf\u0dd9\u0dc3\u0dca \u0dbd\u0db6\u0dcf\u0daf\u0dd3 \u0db4\u0ddc\u0dbd\u0dd2\u0dc3\u0dca \u0d9a\u0dab\u0dca\u0da9\u0dcf\u0dba\u0db8\u0dca \u0d85\u0da7\u0d9a\u0dca \u0db4\u0dad\u0dca\u0d9a\u0dbb \u0db8\u0dd9\u0db8 \u0dc3\u0dcf\u0dc4\u0dc3\u0dd2\u0d9a \u0d9a\u0dca\u200d\u0dbb\u0dd2\u0dba\u0dcf\u0dc0 \u0dc3\u0dd2\u0daf\u0dd4\u0d9a\u0dc5 \u0d85\u0db4\u0dbb\u0dcf\u0db0\u0d9a\u0dbb\u0dd4\u0dc0\u0db1\u0dca \u0dc0\u0dc4\u0dcf\u0db8 \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd0\u0db1\u0dd3\u0db8\u0da7 \u0d8b\u0db4\u0daf\u0dd9\u0dc3\u0dca \u0dbd\u0db6\u0dcf\u0daf\u0dd3 \u0d91\u0db8 \u0db4\u0dbb\u0dd3\u0d9a\u0dca\u0dc2\u0dab\u0dc0\u0dbd \u0db4\u0dca\u200d\u0dbb\u0d9c\u0dad\u0dd2\u0dba\u0daf \u0db8\u0ddc\u0dc4\u0ddc\u0dad\u0dd2\u0db1\u0dca \u0db8\u0ddc\u0dc4\u0ddc\u0dad \u0dc0\u0dd2\u0db8\u0dc3\u0db1\u0dd4 \u0dbd\u0dd0\u0db6\u0dd2\u0dab\u0dd2.\n\u0d92 \u0d85\u0db1\u0dd4\u0dc0 \u0dc0\u0dd9\u0da9\u0dd2 \u0dad\u0dd0\u0db6\u0dd3\u0db8\u0dad\u0dca \u0dc3\u0db8\u0d9f \u0d9a\u0dad\u0dbb\u0d9c\u0db8 \u0db4\u0dca\u200d\u0dbb\u0daf\u0dda\u0dc1\u0dba\u0dd9\u0db1\u0dca \u0db4\u0dbd\u0dcf\u0d9c\u0ddc\u0dc3\u0dca \u0dc3\u0dd2\u0da7\u0dd2 \u0db4\u0dca\u200d\u0dbb\u0db0\u0dcf\u0db1 \u0dc3\u0dd0\u0d9a\u0d9a\u0dcf\u0dbb \u0dc4\u0dd2\u0da7\u0db4\u0dd4 \u0d9a\u0db4\u0dd4\u0dc0\u0dcf \u0d87\u0dad\u0dd4\u0dc5\u0dd4 \u0db4\u0dd2\u0dbb\u0dd2\u0dc3 \u0d9a\u0ddc\u0dc5\u0db9\u0da7 \u0db4\u0dd0\u0db8\u0dd2\u0dab \u0d87\u0dad\u0dd2 \u0db6\u0dc0 \u0daf\u0dd0\u0db1\u0d9c\u0dad\u0dca \u0db4\u0ddc\u0dbd\u0dd2\u0dc3\u0dd2\u0dba \u0d94\u0dc0\u0dd4\u0db1\u0dca \u0dc3\u0dd0\u0d9f\u0dc0\u0dd3 \u0d87\u0dad\u0dd0\u0dba\u0dd2 \u0dc3\u0dd0\u0d9a\u0d9a\u0dbb\u0db1 \u0dc3\u0dca\u0dae\u0dcf\u0db1 \u0dc0\u0dd2\u0dc3\u0dd2\u0db4\u0dc4\u0d9a\u0dca \u0db4\u0db8\u0dab \u0db4\u0dbb\u0dd3\u0d9a\u0dca\u0dc2\u0dcf\u0dc0\u0da7 \u0dbd\u0d9a\u0dca\u0d9a\u0dbb \u0dad\u0dd2\u0db6\u0dd4\u0dab\u0dd2.\n\u0d91\u0dc3\u0dda \u0dc3\u0dd2\u0daf\u0dd4\u0d9a\u0dbb\u0db1 \u0dbd\u0daf \u0db8\u0dd9\u0dc4\u0dd9\u0dba\u0dd4\u0db8\u0dca\u0dc0\u0dbd \u0db4\u0dca\u200d\u0dbb\u0dad\u0dd2\u0db5\u0dbd\u0dba\u0d9a\u0dca \u0dc0\u0dc1\u0dba\u0dd9\u0db1\u0dca \u0d9a\u0dd2\u0dbb\u0dd2\u0dc0\u0dd9\u0dc4\u0dd9\u0dbb \u0dc0\u0dd2\u0dc4\u0dcf\u0dbb\u0dc3\u0dca\u0dae\u0dcf\u0db1\u0dcf\u0db0\u0dd2\u0db4\u0dad\u0dd2 \u0db0\u0db8\u0dca\u0db8\u0dd2\u0db1\u0dca\u0daf \u0db1\u0dcf\u0dc4\u0dd2\u0db8\u0dd2\u0dba\u0db1\u0dca\u0da7 \u0dc0\u0dd9\u0da9\u0dd2 \u0dad\u0db6\u0dcf \u0d9d\u0dcf\u0dad\u0db1\u0dba \u0d9a\u0dd2\u0dbb\u0dd3\u0db8\u0da7 \u0dc3\u0dd2\u0daf\u0dd4\u0d9a\u0dbb\u0db1 \u0dbd\u0daf \u0dc3\u0dd0\u0dbd\u0dc3\u0dd4\u0db8\u0dda \u0dc3\u0dd2\u0dba\u0dbd\u0dd4 \u0dad\u0ddc\u0dbb\u0dad\u0dd4\u0dbb\u0dd4 \u0dc3\u0db8\u0d9f \u0d8a\u0da7 \u0dc3\u0db8\u0dca\u0db6\u0db1\u0dca\u0db0 \u0dc0\u0dd6 \u0db4\u0dca\u200d\u0dbb\u0db0\u0dcf\u0db1 \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca \u0d87\u0dad\u0dd4\u0dc5\u0dd4 \u0dc3\u0dd2\u0dba\u0dbd\u0dd4 \u0d85\u0dc0\u0dd2 \u0d86\u0dba\u0dd4\u0db0 \u0daf \u0db8\u0dda \u0d86\u0d9a\u0dcf\u0dbb\u0dba\u0dd9\u0db1\u0dca \u0dc3\u0ddc\u0dba\u0dcf\u0d9c\u0dd0\u0db1\u0dd3\u0db8\u0da7\u0dad\u0dca \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd0\u0db1\u0dd3\u0db8\u0da7\u0dad\u0dca \u0dc4\u0dd0\u0d9a\u0dd2\u0dc0\u0dd2\u0dba.\n\u0dad\u0dc0\u0daf \u0db8\u0dd9\u0db8 \u0db8\u0dc4 \u0dc3\u0dd0\u0dbd\u0dc3\u0dd4\u0db8\u0da7 \u0dad\u0dc0\u0dad\u0dca \u0dc0\u0dd2\u0dc0\u0dd2\u0db0 \u0d86\u0d9a\u0dcf\u0dbb\u0dba\u0dd9\u0db1\u0dca \u0dc3\u0dc4\u0dba\u0ddd\u0d9c\u0dba \u0daf\u0dd4\u0db1\u0dca \u0db6\u0dc0 \u0d9a\u0dd2\u0dba\u0db1 \u0db4\u0dd2\u0dbb\u0dd2\u0dc3\u0d9a\u0dca \u0d85\u0daf \u0dc4\u0dd9\u0da7\u0db8 \u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0db1\u0dca\u0db1\u0dcf \u0db6\u0dc0 \u0db4\u0ddc\u0dbd\u0dd2\u0dc3\u0dca \u0d85\u0db0\u0dd2\u0d9a\u0dcf\u0dbb\u0dd2 \u0db1\u0dd3\u0dad\u0dd2\u0da5 \u0dbb\u0dd4\u0dc0\u0db1\u0dca \u0d9c\u0dd4\u0dab\u0dc3\u0dda\u0d9a\u0dbb \u0db8\u0dc4\u0dad\u0dcf \u0d9a\u0dd2\u0dba\u0dcf \u0dc3\u0dd2\u0da7\u0dd2\u0dba\u0dda\u0dba.\n\u0dc0\u0dd2\u0da2\u0dba\u0dcf\u0db1\u0dd2 \u0d91\u0daf\u0dd2\u0dbb\u0dd2\u0dc3\u0dd2\u0d82\u0dc4 \u0dc3\u0dc4 \u0dbb\u0d9a\u0dca\u0dc2\u0dab \u0dc1\u0dca\u200d\u0dbb\u0dd2\u0dba\u0db1\u0dca\u0dad\n\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0dbd\u0ddd\u0d9a \u0d8b\u0dbb\u0dd4\u0db8 \u0dc3\u0dd2\u0d82\u0dc4\u0dbb\u0dcf\u0da2 \u0dc0\u0db1\u0dcf\u0db1\u0dca\u0dad\u0dbb\u0dba\u0dda \u0dc3\u0dd2\u0da7\u0dd2\u0db1 \u0dc0\u0db1 \u0d85\u0dbd\u0dd2 \u0daf\u0dd9\u0daf\u0dd9\u0db1\u0dcf \u0d87\u0dbd\u0dca\u0dbd\u0dd3\u0db8\u0dda \u0db8\u0dd9\u0dc4\u0dd9\u0dba\u0dd4\u0db8 \u0dc0\u0db1 \u0da2\u0dd3\u0dc0\u0dd3 \u0d85\u0db0\u0dca\u200d\u0dba\u0d9a\u0dca\u0dc2 \u0da2\u0dd9\u0db1\u0dbb\u0dcf\u0dbd\u0dca\u0dc0\u0dbb\u0dba\u0dcf\u0d9c\u0dda \u0d8b\u0db4\u0daf\u0dd9\u0dc3\u0dca \u0db8\u0dad \u0d8a\u0dba\u0dda (17) \u0db1\u0dad\u0dbb \u0daf\u0dd0\u0db8\u0dd6 \u0db6\u0dc0 \u0daf\u0d9a\u0dd4\u0dab\u0dd4 \u0dc4\u0dcf \u0d8c\u0dc0 \u0db4\u0dc5\u0dcf\u0dad \u0db7\u0dcf\u0dbb \u0dc3\u0dc4\u0d9a\u0dcf\u0dbb \u0dc0\u0db1\u0da2\u0dd3\u0dc0\u0dd2 \u0d85\u0db0\u0dca\u200d\u0dba\u0d9a\u0dca\u0dc2 \u0db4\u0dca\u200d\u0dbb\u0dc1\u0dcf\u0db1\u0dca\u0db1 \u0dc0\u0dd2\u0db8\u0dbd\u0daf\u0dcf\u0dc3 \u0db8\u0dc4\u0dad\u0dcf \u0db4\u0dca\u200d\u0dbb\u0d9a\u0dcf\u0dc1 \u0d9a\u0dd9\u0dc5\u0dda \u0dba.\n\u0dad\u0dd2\u0dbb\u0dc3\u0dbb \u0dc3\u0d82\u0dc0\u0dbb\u0dca\u0db0\u0db1 \u0dc0\u0db1\u0da2\u0dd3\u0dc0\u0dd3 \u0dc3\u0dc4 \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0dc3\u0d82\u0dc0\u0dbb\u0dca\u0db0\u0db1 \u0d87\u0db8\u0dd0\u0dad\u0dd2 \u0dc6\u0dd3\u0dbd\u0dca\u0da9\u0dca \u0db8\u0dcf\u0dbb\u0dca\u0dc2\u0dbd\u0dca \u0dc3\u0dbb\u0dad\u0dca \u0dc6\u0ddc\u0db1\u0dca\u0dc3\u0dda\u0d9a \u0db8\u0dc4\u0dad\u0dcf\u0da7 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0dbd\u0db6\u0dcf \u0daf\u0dd4\u0db1\u0dca \u0d8b\u0db4\u0daf\u0dd9\u0dc3\u0dca \u0db8\u0dad \u0dc0\u0db1 \u0d85\u0dbd\u0dd2 \u0daf\u0dd9\u0daf\u0dd9\u0db1\u0dcf \u0d87\u0dbd\u0dca\u0dbd\u0dd3\u0db8\u0dda \u0db8\u0dd9\u0dc4\u0dd9\u0dba\u0dd4\u0db8 \u0db8\u0dd9\u0dc3\u0dda \u0dad\u0dcf\u0dc0\u0d9a\u0dcf\u0dbd\u0dd2\u0d9a\u0dc0 \u0db1\u0dad\u0dbb \u0d9a\u0dd2\u0dbb\u0dd3\u0db8\u0da7 \u0db4\u0dd2\u0dba\u0dc0\u0dbb \u0d9c\u0dd9\u0db1 \u0d87\u0dad.\u0db8\u0dda \u0dc0\u0db1 \u0d85\u0dbd\u0dd2 \u0daf\u0dd9\u0daf\u0dd9\u0db1\u0dcf \u0da2\u0dd3\u0dc0\u0dad\u0dca \u0dc0\u0dd6 \u0db4\u0dcf\u0dbb\u0dd2\u0dc3\u0dbb\u0dd2\u0d9a \u0dad\u0dad\u0dca\u0dad\u0dca\u0dc0\u0dba \u0d85\u0db1\u0dd4\u0dc0 \u0dad\u0dd9\u0dad\u0dca \u0d9a\u0dbd\u0dcf\u0db4\u0dba\u0da7 \u0dc4\u0dd4\u0dbb\u0dd4\u0dc0 \u0d87\u0dad\u0dd2 \u0db6\u0dd0\u0dc0\u0dd2\u0db1\u0dca \u0dc0\u0dd2\u0dba\u0dc5\u0dd2 \u0daf\u0dda\u0dc1\u0d9c\u0dd4\u0dab\u0dd2\u0d9a \u0dad\u0dad\u0dca\u0dad\u0dca\u0dc0\u0d9a\u0da7 \u0d9c\u0dd9\u0db1 \u0d9c\u0ddc\u0dc3\u0dca \u0daf\u0dd0\u0db8\u0dd3\u0db8\u0dd9\u0db1\u0dca \u0d85\u0dbd\u0dd2 \u0daf\u0dd9\u0daf\u0dd9\u0db1\u0dcf\u0d9c\u0dda \u0dc3\u0dde\u0d9b\u0dca\u200d\u0dba \u0dad\u0dad\u0dca\u0dad\u0dca\u0dc0\u0dba \u0db4\u0dd2\u0dbb\u0dd2\u0dc4\u0dd3\u0db8\u0da7 \u0dc4\u0dda\u0dad\u0dd4\u0dc0\u0dd2\u0dba \u0dc4\u0dd0\u0d9a\u0dd2 \u0db6\u0dd0\u0dc0\u0dd2\u0db1\u0dca \u0dc3\u0dd2\u0d82\u0dc4\u0dbb\u0dcf\u0da2 \u0dc0\u0db1 \u0db4\u0dca\u200d\u0dbb\u0daf\u0dda\u0dc1\u0dba\u0dd9\u0db1\u0dca \u0d85\u0dbd\u0dd2 \u0daf\u0dd9\u0daf\u0dd9\u0db1\u0dcf \u0d89\u0dc0\u0dad\u0dca \u0d9a\u0dd2\u0dbb\u0dd3\u0db8 \u0db1\u0dd4\u0dc3\u0dd4\u0daf\u0dd4\u0dc3\u0dd4 \u0db6\u0dc0\u0da7 \u0db4\u0dbb\u0dd2\u0dc3\u0dbb\u0dc0\u0dda\u0daf\u0dd3\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd3 \u0dad\u0dd2\u0db6\u0dda.\n\u0d92 \u0d85\u0db1\u0dd4\u0dc0 \u0dc0\u0db1 \u0d85\u0dbd\u0dd2 \u0daf\u0dd9\u0daf\u0dd9\u0db1\u0dcf \u0d87\u0dbd\u0dca\u0dbd\u0dd3\u0db8\u0dda \u0db8\u0dd9\u0dc4\u0dd9\u0dba\u0dd4\u0db8 \u0dad\u0dcf\u0dc0\u0d9a\u0dcf\u0dbd\u0dd2\u0d9a\u0dc0 \u0db1\u0dc0\u0dad\u0dcf \u0d92 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d9c\u0dad \u0dba\u0dd4\u0dad\u0dd4 \u0d9a\u0dca\u200d\u0dbb\u0dd2\u0dba\u0dcf\u0db8\u0dcf\u0dbb\u0dca\u0d9c \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0daf\u0dca\u200d\u0dba\u0dcf\u0dad\u0dca\u0db8\u0d9a\u0dc0 \u0dc3\u0ddc\u0dba\u0dcf \u0db6\u0dd0\u0dbd\u0dd3\u0db8\u0da7 \u0dad\u0dd3\u0dbb\u0dab\u0dba \u0d9a\u0dbb \u0d87\u0dad.\n\u0db8\u0dd3\u0da7 \u0dc3\u0db8\u0d9c\u0dcf\u0db8\u0dd3\u0dc0 \u0db8\u0dda \u0dc0\u0db1 \u0d85\u0dbd\u0dd2 \u0daf\u0dd9\u0daf\u0dd9\u0db1\u0dcf\u0d9c\u0dd9\u0db1\u0dca \u0db4\u0dd3\u0da9\u0dcf \u0d87\u0dad\u0dd2 \u0dc0\u0db1 \u0db6\u0dc0 \u0d9a\u0dd2\u0dba\u0db1 \u0d9a\u0ddd\u0db4\u0dd2\u0d9a\u0dd1\u0dbd\u0dca\u0dbd, \u0dbb\u0db9\u0dd4\u0d9a \u0dc0\u0dd0\u0db1\u0dd2 \u0d9c\u0db8\u0dca\u0db8\u0dcf\u0db1\u0dc0\u0dbd \u0da2\u0db1\u0dad\u0dcf\u0dc0\u0d9c\u0dda \u0da2\u0dd3\u0dc0\u0dd2\u0dad \u0dc4\u0dcf \u0dc0\u0d9c\u0dcf \u0d86\u0dbb\u0d9a\u0dca\u0dc2\u0dcf\u0dc0 \u0dc3\u0db3\u0dc4\u0dcf \u0db8\u0dda \u0dc0\u0db1 \u0dc0\u0dd2\u0da7 \u0dc3\u0dd2\u0dba \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba \u0dba\u0dd9\u0daf\u0dc0\u0dd3\u0db8\u0da7 \u0daf\u0d9a\u0dd4\u0dab \u0dc4\u0dcf \u0d8c\u0dc0 \u0dc0\u0db1\u0da2\u0dd3\u0dc0\u0dd3 \u0d9a\u0dcf\u0dbb\u0dca\u0dba\u0dcf\u0dbd\u0dba \u0db4\u0dd2\u0dba\u0dc0\u0dbb \u0d9c\u0dd9\u0db1 \u0d87\u0dad.\n\u0db8\u0dcf\u0db1\u0dd9\u0dbd\u0dca \u0db4\u0dd4\u0dc2\u0dca\u0db4 \u0d9a\u0dd4\u0db8\u0dcf\u0dbb\u0dd2, \u0da0\u0db1\u0dca\u0daf\u0dca\u200d\u0dbb\u0dd2\u0d9a\u0dcf \u0db4\u0dd9\u0dbb\u0dda\u0dbb\u0dcf\n"},
{"author(s)": "\u0dc0\u0dbb\u0dca\u0db1\u0db1\u0dca \u0d9c\u0dd4\u0dab\u0dc3\u0dda\u0d9a\u0dbb", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dbb\u0dca\u0db1\u0db1\u0dca \u0d9c\u0dd4\u0dab\u0dc3\u0dda\u0d9a\u0dbb\u0d9a\u0dca\u200d\u0dbb\u0dd3\u0da9\u0dcf\u0db6\u0da7\u0dc4\u0dd2\u0dbb \u0d89\u0db1\u0dca\u0daf\u0dd3\u0dba \u0d9a\u0ddc\u0daf\u0dd9\u0dc0\u0dca \u0db4\u0dd2\u0dbd\u0da7 \u0d91\u0dbb\u0dd9\u0dc4\u0dd2\u0dc0 \u0dc3\u0dcf\u0db1\u0dca\u0dad \u0dbd\u0dd4\u0dc3\u0dd2\u0dba\u0dcf \u0daf\u0dd6\u0db4\u0dad\u0dda \u2018\u0d9c\u0dca\u200d\u0dbb\u0ddc\u0dc3\u0dca \u0d85\u0dba\u0dd2\u0dbd\u0da7\u0dca\u2019\u0dc4\u0dd2 \u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0daf\u0dd9\u0dc0\u0dd0\u0db1\u0dd2 \u0da7\u0dd9\u0dc3\u0dca\u0da7\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0dad\u0dbb\u0d9c\u0dba\u0dda \u0d8a\u0dba\u0dda \u0dc3\u0dd2\u0dc0\u0dd4 \u0dc0\u0dd0\u0db1\u0dd2 \u0daf\u0dd2\u0db1\u0dba\u0dda \u0daf\u0dd2\u0dc0\u0dcf \u0d86\u0dc4\u0dcf\u0dbb\u0dba \u0dc0\u0db1 \u0dc0\u0dd2\u0da7 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0daf\u0dd9\u0dc0\u0dd0\u0db1\u0dd2 \u0d89\u0db1\u0dd2\u0db8\u0dda \u0d9a\u0da9\u0dd4\u0dbd\u0dd4 4\u0d9a\u0dca \u0daf\u0dd0\u0dc0\u0dd3 \u0dbd\u0d9a\u0dd4\u0dab\u0dd4 136\u0d9a\u0dca \u0dbb\u0dd0\u0dc3\u0dca\u0d9a\u0dbb \u0d9c\u0dd9\u0db1 \u0dc3\u0dd2\u0da7\u0dd2\u0dba\u0dda\u0dba.\n\u0db1\u0dcf\u0dba\u0d9a \u0daf\u0dd2\u0db1\u0dda\u0dc2\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca \u0dc4\u0dcf \u0d9a\u0dd4\u0dc3\u0dbd\u0dca \u0db8\u0dd9\u0db1\u0dca\u0da9\u0dd2\u0dc3\u0dca \u0d85\u0db0\u0dd2\u0dc2\u0dca\u0da8\u0dcf\u0db1\u0dba\u0dd9\u0db1\u0dca \u0dba\u0dd4\u0dad\u0dd4\u0dc0 \u0db4\u0db1\u0dca\u0daf\u0dd4\u0dc0\u0da7 \u0db4\u0dc4\u0dbb \u0daf\u0dd9\u0db8\u0dd2\u0db1\u0dca \u0db4\u0dc3\u0dca\u0dc0\u0dd0\u0db1\u0dd2 \u0d9a\u0da9\u0dd4\u0dbd\u0dca\u0dbd \u0dc0\u0dd9\u0db1\u0dd4\u0dc0\u0dd9\u0db1\u0dca \u0dbd\u0d9a\u0dd4\u0dab\u0dd4 88\u0d9a\u0dca \u0dbb\u0dd0\u0dc3\u0dca\u0d9a\u0dbb \u0d9c\u0dd9\u0db1 \u0dc3\u0dd2\u0da7\u0dd2\u0dba\u0dc4. \u0db8\u0dd9\u0db1\u0dca\u0da9\u0dd2\u0dc3\u0dca \u0db4\u0db1\u0dca\u0daf\u0dd4 72\u0d9a\u0da7 \u0db8\u0dd4\u0dc4\u0dd4\u0dab \u0daf\u0dd9\u0db8\u0dd2\u0db1\u0dca \u0dc4\u0dad\u0dbb\u0dda \u0db4\u0dc4\u0dbb 6\u0d9a\u0dca \u0dc3\u0db8\u0d9c \u0dbd\u0d9a\u0dd4\u0dab\u0dd4 53\u0d9a\u0dca \u0dbb\u0dd0\u0dc3\u0dca\u0d9a\u0dbb \u0d9c\u0dd9\u0db1 \u0dc3\u0dd2\u0da7\u0dd2 \u0d85\u0dad\u0dbb \u0db8\u0dd9\u0dba \u0d94\u0dc4\u0dd4\u0d9c\u0dda 6 \u0dc0\u0dd0\u0db1\u0dd2 \u0da7\u0dd9\u0dc3\u0dca\u0da7\u0dca \u0d85\u0dbb\u0dca\u0db0 \u0dc1\u0dad\u0d9a\u0dba \u0dc0\u0dd2\u0dba. \u0da0\u0db1\u0dca\u0daf\u0dd2\u0db8\u0dcf\u0dbd\u0dca \u0db4\u0db1\u0dca\u0daf\u0dd4 82\u0d9a\u0da7 \u0db8\u0dd4\u0dc4\u0dd4\u0dab \u0daf\u0dd9\u0db8\u0dd2\u0db1\u0dca \u0dbd\u0d9a\u0dd4\u0dab\u0dd4 27\u0d9a\u0dca \u0dbd\u0db6\u0dcf \u0d9c\u0dd9\u0db1 \u0dc3\u0dd2\u0da7\u0dd2\u0dba\u0dda\u0dba.\n\u0dc2\u0dd0\u0db1\u0db1\u0dca \u0d9c\u0dda\u0db6\u0dca\u200d\u0dbb\u0dd2\u0dba\u0dbd\u0dca \u0dbd\u0d9a\u0dd4\u0dab\u0dd4 22\u0d9a\u0da7 \u0d9a\u0da9\u0dd4\u0dbd\u0dd4 3\u0d9a\u0dca \u0dbd\u0db6\u0dcf \u0d9c\u0dd9\u0db1 \u0dc3\u0dd2\u0da7\u0dd2\u0dba\u0dda \u0d94\u0dc4\u0dd4 \u0dba\u0dd0\u0dc0\u0dd6 \u0d95\u0dc0\u0dbb 12\u0db1\u0dca 5\u0d9a\u0dca \u0db1\u0ddc\u0d89\u0db3\u0dd4\u0dbd\u0dca \u0d92\u0dc0\u0dcf \u0dbd\u0dd9\u0dc3 \u0dc3\u0da7\u0dc4\u0db1\u0dca \u0d9a\u0dbb\u0db8\u0dd2\u0dab\u0dd2.\n\u0d8a\u0dba\u0dda \u0db4\u0dc5\u0db8\u0dd4 \u0d95\u0dc0\u0dbb\u0dba\u0dd9\u0db1\u0dca\u0db8 \u0d9a\u0da9\u0dd4\u0dbd\u0dca\u0dbd\u0d9a\u0dca \u0dbd\u0db6\u0dcf \u0d9c\u0dd0\u0db1\u0dd3\u0db8\u0da7 \u0dc2\u0dd0\u0db1\u0db1\u0dca \u0d9c\u0dda\u0db6\u0dca\u200d\u0dbb\u0dd2\u0dba\u0dbd\u0dca \u0dc3\u0db8\u0dad\u0dca \u0dc0\u0dd2\u0dba. \u0db4\u0dd9\u0dbb\u0dda\u0daf\u0dcf \u0dc3\u0dc0\u0dc3 \u0d9a\u0dd4\u0dc3\u0dbd\u0dca \u0da2\u0db1\u0dd2\u0dad\u0dca \u0db4\u0dd9\u0dbb\u0dda\u0dbb\u0dcf \u0daf\u0dd0\u0dc0\u0dd3 \u0dba\u0dcf\u0db8\u0dd9\u0db1\u0dca \u0db4\u0dc3\u0dd4\u0dc0 \u0d9a\u0da9\u0dd4\u0dbd\u0dca\u0dbd \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8\u0da7 \u0db4\u0dd0\u0db8\u0dd2\u0dab\u0dd2 \u0d9a\u0dc3\u0dd4\u0db1\u0dca \u0dbb\u0dcf\u0da2\u0dd2\u0dad, \u0d9a\u0da9\u0dd4\u0dbd\u0dca\u0dbd \u0db8\u0dd4\u0dc0\u0dcf \u0d9a\u0dd2\u0dbb\u0dd3\u0db8\u0dda \u0dc0\u0dbb\u0daf\u0da7 \u0dc4\u0dc3\u0dd4\u0dc0\u0db1 \u0dc0\u0dd2\u0da7 \u0dbd\u0d9a\u0dd4\u0dab\u0dd4 \u0dbd\u0db6\u0dcf \u0d9c\u0dd9\u0db1 \u0dc3\u0dd2\u0da7\u0dd2\u0dba\u0dda \u0db1\u0dd0\u0dad. \u0dc3\u0dd2\u0dc0\u0dd4\u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c\u0dba\u0dda \u0db8\u0dd2\u0db1\u0dd2\u0dad\u0dca\u0dad\u0dd4 43\u0d9a\u0dca \u0d87\u0dad\u0dd4\u0dc5\u0dad \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0db8\u0dd4\u0dbd\u0dca \u0db4\u0dd9\u0dc5 \u0d9a\u0da9\u0dd4\u0dbd\u0dd4 3\u0d9a\u0dca \u0db6\u0dd2\u0db3 \u0dc0\u0dd0\u0da7\u0dd9\u0db8\u0dd2\u0db1\u0dca \u0db0\u0db1\u0d82\u0da2\u0dba \u0daf \u0dc3\u0dd2\u0dbd\u0dca\u0dc0\u0dcf \u0dc4\u0dcf \u0db8\u0dc4\u0dda\u0dbd \u0d8b\u0da9\u0dc0\u0dad\u0dca\u0dad \u0daf \u0daf\u0dd0\u0dc0\u0dd3 \u0d9c\u0dd2\u0dba\u0dc4. \u0db0\u0db1\u0d82\u0da2\u0dba\u0d9c\u0dda \u0d9a\u0da9\u0dd4\u0dbd\u0dca\u0dbd \u0dbd\u0db6\u0dcf \u0d9c\u0dad\u0dca\u0dad\u0dda\u0daf \u0d9c\u0dda\u0db6\u0dca\u200d\u0dbb\u0dd2\u0dba\u0dbd\u0dca \u0dba. \u0db4\u0dc5\u0db8\u0dd4 \u2018\u0dc3\u0dca\u0dbd\u0dd2\u0db4\u0dca\u2019\u0dc4\u0dd2 \u0da9\u0dd9\u0dc0\u0ddc\u0db1\u0dca \u0dc3\u0dca\u0db8\u0dd2\u0dad\u0dca \u0d85\u0dad\u0da7 \u0d8b\u0da9 \u0db4\u0db1\u0dca\u0daf\u0dd4\u0dc0\u0d9a\u0dca \u0daf\u0dd9\u0db8\u0dd2\u0db1\u0dca \u0db0\u0db1\u0d82\u0da2\u0dba \u0dbd\u0d9a\u0dd4\u0dab\u0dd4 3\u0d9a\u0da7 \u0daf\u0dd0\u0dc0\u0dd3 \u0dba\u0db1 \u0dc0\u0dd2\u0da7 \u0dba\u0dd0\u0dc0\u0dd9\u0db8\u0dd2\u0db1\u0dca \u0dad\u0dd2\u0db6\u0dd4\u0db1\u0dda \u0d8a\u0dba\u0dda \u0dc3\u0dd2\u0dc0\u0dd4 \u0dc0\u0dd0\u0db1\u0dd2 \u0d95\u0dc0\u0dbb\u0dba\u0dba\u0dd2. \u0db8\u0dd4\u0dc5\u0dd4 \u0dbd\u0d9a\u0dd4\u0dab\u0dd4 44\u0daf\u0dd3 \u0d94\u0dc4\u0dd4 \u0daf\u0dd0\u0dc0\u0dd3 \u0dba\u0dcf\u0db8\u0dd9\u0db1\u0dca \u0db4\u0dc3\u0dd4\u0dc0, \u0d9a\u0dc3\u0dd4\u0db1\u0dca \u0dbb\u0dcf\u0da2\u0dd2\u0dad \u0db8\u0dd9\u0db1\u0dca\u0db8 \u0dc3\u0dd2\u0dba \u0db8\u0d82\u0d9c\u0dbd \u0da7\u0dd9\u0dc3\u0dca\u0da7\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0dad\u0dbb\u0d9c\u0dba\u0da7 \u0dc3\u0dc4\u0db7\u0dcf\u0d9c\u0dd2 \u0dc0\u0dd9\u0db8\u0dd2\u0db1\u0dca \u0dc3\u0dd2\u0da7\u0dd2\u0db1 \u0db8\u0dc4\u0dda\u0dbd \u0d8b\u0da9\u0dc0\u0dad\u0dca\u0dad, \u0d9a\u0dd3\u0db8\u0dcf \u0dbb\u0ddd\u0da0\u0dca\u0d9c\u0dda \u0db4\u0db1\u0dca\u0daf\u0dd4\u0dc0\u0da7 \u2018\u0db8\u0dd2\u0da9\u0dca \u0d95\u0dc6\u0dca\u2019 \u0dc3\u0dca\u0dae\u0dcf\u0db1\u0dba\u0dda \u0db4\u0db1\u0dca\u0daf\u0dd4 \u0dbb\u0d9a\u0dd2\u0db8\u0dd2\u0db1\u0dca \u0dc3\u0dd2\u0da7\u0dd2 \u0da9\u0dd2\u0dc0\u0dd9\u0db1\u0dca\u0daf\u0dca\u200d\u0dbb \u0db6\u0dd2\u0dc2\u0dd6 \u0d85\u0dad\u0da7 \u0d8b\u0da9 \u0db4\u0db1\u0dca\u0daf\u0dd4\u0dc0\u0d9a\u0dca \u0daf\u0dd9\u0db8\u0dd2\u0db1\u0dca \u0dbd\u0d9a\u0dd4\u0dab\u0dd4 19\u0d9a\u0da7 \u0daf\u0dd0\u0dc0\u0dd3 \u0d9c\u0dd2\u0dba\u0dda\u0dba. \u0d92, \u0d89\u0db1\u0dd2\u0db8\u0dda 17 \u0dc0\u0dd0\u0db1\u0dd2 \u0d95\u0dc0\u0dbb\u0dba\u0dda\u0daf\u0dd3\u0dba.\n\u0dad\u0dd2\u0dc3\u0dca \u0dc4\u0dad\u0dbb \u0dc0\u0dd0\u0db1\u0dd2 \u0d95\u0dc0\u0dbb\u0dba\u0dda\u0daf\u0dd3 \u0d9c\u0dda\u0db6\u0dca\u200d\u0dbb\u0dd2\u0dba\u0dbd\u0dca\u0d9c\u0dda \u0db4\u0db1\u0dca\u0daf\u0dd4\u0dc0 \u0daf\u0dd2\u0db1\u0dda\u0dc2\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca\u0d9c\u0dda (21) \u0db4\u0dd2\u0dad\u0dca\u0dad\u0dda \u0d85\u0d9c \u0dc3\u0dca\u0db4\u0dbb\u0dca\u0dc1 \u0dc0\u0dd3 \u2018\u0d9c\u0dbd\u0dd3\u2019 \u0db4\u0db1\u0dca\u0daf\u0dd4 \u0dbb\u0d9a\u0dd2\u0db1\u0dca\u0db1\u0dcf\u0d9c\u0dda \u0daf\u0dd1\u0dad\u0da7 \u0d9c\u0dd2\u0dba\u0dda\u0dba. \u0d91\u0dc4\u0dd9\u0dad\u0dca \u0d91\u0dba \u0db1\u0dd3\u0dad\u0dd2 \u0dc0\u0dd2\u0dbb\u0ddd\u0db0\u0dd3 (\u0db1\u0ddd \u0db6\u0ddd\u0dbd\u0dca) \u0db4\u0db1\u0dca\u0daf\u0dd4\u0dc0\u0d9a\u0dca \u0dc0\u0dd6 \u0db6\u0dd0\u0dc0\u0dd2\u0db1\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca \u0daf\u0dd0\u0dc0\u0dd3 \u0dba\u0dcf\u0db8\u0dd9\u0db1\u0dca \u0db6\u0dda\u0dbb\u0dd2\u0dab\u0dd2.\n\u0db4\u0dd9\u0dbb\u0dda\u0daf\u0dcf \u0dad\u0dd9\u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c\u0dba\u0dda\u0daf\u0dd3 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dc0\u0dda\u0d9c \u0db4\u0db1\u0dca\u0daf\u0dd4 \u0dba\u0dc0\u0db1\u0dca\u0db1\u0db1\u0dca \u0d9a\u0ddc\u0daf\u0dd9\u0dc0\u0dca \u0d85\u0d9c \u0db4\u0dd9\u0dc5 \u0d9a\u0da9\u0dcf \u0db6\u0dd2\u0db3 \u0daf\u0dd0\u0db8\u0dd6 \u0d85\u0dad\u0dbb \u0d91\u0daf\u0dd2\u0db1 \u0dad\u0dbb\u0d9c\u0dba \u0d85\u0dc0\u0dc3\u0db1\u0dca \u0dc0\u0db1 \u0dc0\u0dd2\u0da7 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0d9a\u0ddc\u0daf\u0dd9\u0dc0\u0dca\u0dc0\u0db1\u0dca\u0da7 \u0dc0\u0da9\u0dcf \u0db4\u0dc3\u0dd4\u0db4\u0dc3\u0dd2\u0db1\u0dca \u0dc3\u0dd2\u0da7\u0dd2\u0dba\u0dda \u0dbd\u0d9a\u0dd4\u0dab\u0dd4 13\u0d9a\u0dd2\u0db1\u0dca \u0db4\u0db8\u0dab\u0d9a\u0dd2. \u0db8\u0dda \u0d85\u0db1\u0dd4\u0dc0 \u0dad\u0dbb\u0d9c\u0dba \u0daf\u0dd9\u0db4\u0dd2\u0dbd\u0da7\u0db8 \u0dc4\u0ddc\u0db3\u0dd2\u0db1\u0dca \u0dc3\u0db8\u0db6\u0dbb\u0dc0 \u0dad\u0dd2\u0db6\u0dd2\u0dab\u0dd2.\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dbb\u0dd0\u0dc3\u0dca \u0d9a\u0dc5 \u0dbd\u0d9a\u0dd4\u0dab\u0dd4 253 \u0da7 \u0db4\u0dd2\u0dc5\u0dd2\u0dad\u0dd4\u0dbb\u0dd4 \u0dc0\u0dc1\u0dba\u0dd9\u0db1\u0dca \u0d9a\u0ddc\u0daf\u0dd9\u0dc0\u0dca \u0db4\u0dc5\u0db8\u0dd4 \u0d89\u0db1\u0dd2\u0db8 \u0dbd\u0d9a\u0dd4\u0dab\u0dd4 300\u0d9a\u0da7 \u0d85\u0dc0\u0dc3\u0db1\u0dca \u0dc0\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dad\u0dd9\u0dc0\u0dd0\u0db1\u0dd2 \u0daf\u0dd2\u0db1 \u0dad\u0dbb\u0d9c\u0dba \u0db1\u0dad\u0dbb \u0d9a\u0dbb\u0db1 \u0dc0\u0dd2\u0da7 \u0daf\u0dd9\u0dc0\u0dd0\u0db1\u0dd2 \u0d89\u0db1\u0dd2\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0d91\u0d9a \u0d9a\u0da9\u0dd4\u0dbd\u0dca\u0dbd\u0d9a\u0dca \u0daf\u0dd0\u0dc0\u0dd3 \u0dbd\u0d9a\u0dd4\u0dab\u0dd4 34\u0d9a\u0dca \u0dbb\u0dd0\u0dc3\u0dca\u0d9a\u0dbb \u0d9c\u0dd9\u0db1 \u0dc3\u0dd2\u0da7\u0dd2\u0dba\u0dda\u0dba. \u0daf\u0dd0\u0dc0\u0dd3 \u0d9c\u0dd2\u0dba \u0db4\u0dd2\u0dad\u0dd2\u0d9a\u0dbb\u0dd4\u0dc0\u0dcf \u0dc0\u0dd6\u0dba\u0dda \u0d9a\u0dd4\u0dc3\u0dbd\u0dca \u0da2\u0db1\u0dd2\u0dad\u0dca \u0db4\u0dd9\u0dbb\u0dda\u0dbb\u0dcf \u0dba. \u0db4\u0db1\u0dca\u0daf\u0dd4 23\u0d9a\u0da7 \u0db8\u0dd4\u0dc4\u0dd4\u0dab \u0daf\u0dd4\u0db1\u0dca \u0d94\u0dc4\u0dd4 \u0dc4\u0dad\u0dbb\u0dda \u0db4\u0dc4\u0dbb 3\u0d9a\u0dca\u0daf \u0d91\u0dbd\u0dca\u0dbd \u0d9a\u0dbb\u0db8\u0dd2\u0db1\u0dca \u0dbd\u0d9a\u0dd4\u0dab\u0dd4 20\u0d9a\u0dca \u0dbd\u0db6\u0dcf \u0d9c\u0dad\u0dca\u0dad\u0dda\u0dba. \u0d9a\u0da9\u0dd4\u0dbd\u0dca\u0dbd \u0dbd\u0db6\u0dcf \u0d9c\u0dad\u0dca\u0dad\u0dda \u0dc2\u0dd0\u0db1\u0db1\u0dca \u0d9c\u0dca\u200d\u0dbb\u0dda\u0db6\u0dca\u200d\u0dbb\u0dd2\u0dba\u0dbd\u0dca \u0dba.\n\u0db4\u0dc5\u0db8\u0dd4 \u0daf\u0dd2\u0db1 \u0daf\u0dd9\u0d9a\u0dda\u0daf\u0dd3 \u0d9a\u0ddc\u0daf\u0dd9\u0dc0\u0dca\u0dc0\u0db1\u0dca\u0da7 \u0dad\u0dbb\u0d9c\u0dba \u0db4\u0dcf\u0dbd\u0db1\u0dba \u0d9a\u0dd2\u0dbb\u0dd3\u0db8\u0da7 \u0d89\u0da9 \u0daf\u0dd4\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0daf\u0dd9\u0dc0\u0dd0\u0db1\u0dd2 \u0db1\u0dc0 \u0db4\u0db1\u0dca\u0daf\u0dd4\u0dc0\u0dda \u0d95\u0dc0\u0dbb 20\u0dba\u0dd2 \u0db4\u0db1\u0dca\u0daf\u0dd4 3\u0d9a\u0dca \u0d87\u0dad\u0dd4\u0dc5\u0dad \u0d9a\u0ddc\u0daf\u0dd9\u0dc0\u0dca \u0d85\u0dc0\u0dc3\u0db1\u0dca \u0d9a\u0da9\u0dd4\u0dbd\u0dd4 6 \u0dbd\u0d9a\u0dd4\u0dab\u0dd4 59\u0d9a\u0da7 \u0db6\u0dd2\u0db3 \u0daf\u0dd0\u0db8\u0dd4\u0dc0\u0dda\u0dba. \u0db8\u0dda \u0d9a\u0da9\u0dd4\u0dbd\u0dd4\u0dc0\u0dbd\u0dd2\u0db1\u0dca \u0dad\u0dd4\u0db1\u0d9a\u0dca \u0db8 \u0dbd\u0db6\u0dcf \u0d9c\u0dad\u0dca\u0dad\u0dda \u0d9a\u0ddc\u0daf\u0dd9\u0dc0\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0db4\u0dca\u200d\u0dbb\u0da2\u0dcf\u0dc0 \u0dad\u0dd4\u0dc5 \u0dc1\u0d9a\u0dca\u0dad\u0dd2\u0db8\u0dad\u0dca \u0db4\u0dca\u200d\u0dbb\u0dad\u0dd2\u0dbb\u0dd6\u0db4\u0dba\u0d9a\u0dca \u0d9c\u0ddc\u0da9\u0db1\u0d9c\u0dcf \u0d9c\u0db1\u0dd2\u0db8\u0dd2\u0db1\u0dca \u0dc3\u0dd2\u0da7\u0dd2\u0db1 \u0dbd\u0dc4\u0dd2\u0dbb\u0dd4 \u0d9a\u0dd4\u0db8\u0dcf\u0dbb \u0dc0\u0dda\u0d9c \u0db4\u0db1\u0dca\u0daf\u0dd4 \u0dba\u0dc0\u0db1\u0dca\u0db1\u0dcf \u0dba. \u0d89\u0db1\u0dd2\u0db8 \u0d85\u0dc0\u0dc3\u0db1\u0dca \u0dc0\u0db1 \u0dc0\u0dd2\u0da7 \u0d94\u0dc4\u0dd4 \u0dbd\u0d9a\u0dd4\u0dab\u0dd4 86\u0d9a\u0da7 \u0d9a\u0da9\u0dd4\u0dbd\u0dd4 4\u0d9a\u0dca \u0dbd\u0db6\u0dcf \u0d9c\u0dd9\u0db1 \u0dc3\u0dd2\u0da7\u0dd2\u0dba\u0dda\u0dba. \u0d92 \u0daf\u0dd2\u0db1\u0dba\u0dda\u0daf\u0dd3 \u0d9a\u0dd4\u0db8\u0dcf\u0dbb \u0db4\u0db1\u0dca\u0daf\u0dd4 \u0dba\u0dd0\u0dc0\u0dd4\u0dc0\u0dda \u0db4\u0dd0\u0dba\u0da7 \u0d9a\u0dd2\u0dbd\u0ddd \u0db8\u0dd3\u0da7\u0dbb 149\u0d9a \u0dc0\u0dda\u0d9c\u0dba\u0dd9\u0db1\u0dd2. \u0dc3\u0dd2\u0dba \u0db4\u0dca\u200d\u0dbb\u0dae\u0db8 \u0da7\u0dd9\u0dc3\u0dca\u0da7\u0dca \u0dad\u0dbb\u0d9c\u0dba\u0da7 \u0d9a\u0dca\u200d\u0dbb\u0dd3\u0da9\u0dcf \u0d9a\u0dbb\u0db8\u0dd2\u0db1\u0dca \u0dc3\u0dd2\u0da7\u0dd2\u0db1 \u0d9a\u0dc3\u0dd4\u0db1\u0dca \u0dbb\u0dcf\u0da2\u0dd2\u0dad \u0daf \u0db4\u0db1\u0dca\u0daf\u0dd4\u0dc0\u0dd9\u0db1\u0dca \u0daf\u0dc3\u0dca\u0d9a\u0db8\u0dca \u0daf\u0d9a\u0dca\u0dc0\u0db8\u0dd2\u0db1\u0dca \u0dbd\u0d9a\u0dd4\u0dab\u0dd4 49\u0d9a\u0da7 \u0d9a\u0da9\u0dd4\u0dbd\u0dd4 3\u0d9a\u0dca \u0dbd\u0db6\u0dcf \u0d9c\u0dad\u0dca\u0dad\u0dda\u0dba.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0d87\u0db8\u0dd0\u0dad\u0dd2 \u0daf\u0dba\u0dcf \u0d9c\u0db8\u0d9c\u0dda\n\u0dbb\u0dd0\u0d9a\u0dd2\u0dba\u0dcf \u0d8b\u0dad\u0dca\u0db4\u0dcf\u0daf\u0db1\u0dba \u0dc0\u0dd0\u0da9\u0dd2 \u0dc0\u0dc1\u0dba\u0dd9\u0db1\u0dca \u0dc3\u0dd2\u0daf\u0dd4\u0dc0\u0db1 \u0d8b\u0dc3\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dcf\u0da8\u0db8\u0dcf\u0dbd\u0dcf \u0dc0\u0dd9\u0dad \u0dc3\u0dd2\u0dc3\u0dd4\u0db1\u0dca \u0dba\u0ddc\u0db8\u0dd4 \u0d9a\u0dd2\u0dbb\u0dd3\u0db8\u0dd9\u0db1\u0dca \u0dc0\u0dd2\u0dbb\u0dd0\u0d9a\u0dd2\u0dba\u0dcf\u0dc0 \u0d85\u0dc0\u0db8 \u0d9a\u0dbb \u0d9c\u0dd0\u0db1\u0dd3\u0db8\u0da7 \u0dc4\u0dd0\u0d9a\u0dd2 \u0db6\u0dc0 \u0dc3\u0db8\u0dcf\u0da2 \u0dc3\u0dda\u0dc0\u0dcf \u0dc4\u0dcf \u0db4\u0dca\u200d\u0dbb\u0dcf\u0dae\u0db8\u0dd2\u0d9a \u0d9a\u0dbb\u0dca\u0db8\u0dcf\u0db1\u0dca\u0dad \u0d87\u0db8\u0dd0\u0dad\u0dd2 \u0daf\u0dba\u0dcf \u0d9c\u0db8\u0d9c\u0dda \u0db8\u0dc4\u0dad\u0dcf \u0dc3\u0db3\u0dc4\u0db1\u0dca \u0d9a\u0dd9\u0dc5\u0dda \u0dba.\n\u0d8b\u0dc3\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1 \u0daf\u0dd0\u0db1\u0dd4\u0db8 \u0dad\u0dd4\u0dc5\u0dd2\u0db1\u0dca \u0db1\u0dc0 \u0d8b\u0dad\u0dca\u0db4\u0dcf\u0daf\u0db1 \u0dc4\u0dcf \u0dc0\u0dd2\u0daf\u0dda\u0dc1\u0dba\u0dd9\u0db1\u0dca \u0d9c\u0dd9\u0db1\u0dca\u0dc0\u0db1 \u0db1\u0dd2\u0dc2\u0dca\u0db4\u0dcf\u0daf\u0db1 \u0db8\u0dd9\u0dbb\u0da7 \u0db1\u0dd2\u0db4\u0daf\u0dc0\u0dd3\u0db8\u0dda \u0dc4\u0dd0\u0d9a\u0dd2\u0dba\u0dcf\u0dc0 \u0dc0\u0da9\u0dcf \u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8\u0dd9\u0db1\u0dca \u0dc0\u0dbb\u0dca\u0dc2 2020 \u0dc0\u0db1 \u0dc0\u0dd2\u0da7 \u0dbb\u0da7\u0dda \u0daf\u0dc5 \u0da2\u0dcf\u0dad\u0dd2\u0d9a \u0d86\u0daf\u0dcf\u0dba\u0db8 \u0dc0\u0dd0\u0da9\u0dd2 \u0d9a\u0dbb \u0d9c\u0dd0\u0db1\u0dd3\u0db8\u0dda \u0d86\u0dab\u0dca\u0da9\u0dd4\u0dc0\u0dda \u0d89\u0dbd\u0d9a\u0dca\u0d9a \u0dc3\u0dcf\u0dbb\u0dca\u0dae\u0d9a\u0dc0 \u0dc3\u0db4\u0dd4\u0dbb\u0dcf \u0d9c\u0dad \u0dc4\u0dd0\u0d9a\u0dd2 \u0db6\u0dc0 \u0daf \u0dc4\u0dd9\u0dad\u0dd9\u0db8 \u0d85\u0dc0\u0db0\u0dcf\u0dbb\u0dab\u0dba \u0d9a\u0dd9\u0dc5\u0dda \u0dba.\n\u0d9a\u0ddc\u0dc5\u0db9 \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0d85\u0db1\u0dd4\u0dc3\u0dca\u0db8\u0dbb\u0dab \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0dc3\u0db8\u0dca\u0db8\u0db1\u0dca\u0dad\u0dca\u200d\u0dbb\u0dab \u0dc1\u0dcf\u0dbd\u0dcf \u0db4\u0dbb\u0dd2\u0dc1\u0dca\u200d\u0dbb\u0dba\u0dda \u0db4\u0dd2\u0dc4\u0dd2\u0da7\u0dd2 \u0dc3\u0dd2\u0dbb\u0dd2\u0db8\u0dcf\u0dc0\u0ddd \u0db6\u0dab\u0dca\u0da9\u0dcf\u0dbb\u0db1\u0dcf\u0dba\u0d9a \u0d85\u0db1\u0dd4\u0dc3\u0dca\u0db8\u0dbb\u0dab\u0dc1\u0dcf\u0dbd\u0dcf\u0dc0\u0dda \u0db4\u0dd0\u0dc0\u0dd0\u0dad\u0dca\u0dc0\u0dd9\u0db1\u201c\u0dc6\u0dd2\u0dba\u0dd4\u0da0\u0dbb\u0dca \u0db8\u0dba\u0dd2\u0db1\u0dca\u0da9\u0dca\u0dc3\u0dca -2018\u2018 \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0dba\u0dda \u0dc3\u0db8\u0dcf\u0dbb\u0db8\u0dca\u0db7\u0d9a \u0d8b\u0dc5\u0dd9\u0dbd\u0da7 \u0d89\u0d9a\u0dd4\u0dad\u0dca\u0daf\u0dcf (15) \u0d91\u0d9a\u0dca \u0dc0\u0dd9\u0db8\u0dd2\u0db1\u0dca \u0dc4\u0dd9\u0dad\u0dd9\u0db8 \u0d91\u0db8 \u0d85\u0daf\u0dc4\u0dc3\u0dca \u0db4\u0dc5 \u0d9a\u0dd9\u0dc5\u0dda \u0dba.\n\u0dc3\u0db8\u0dcf\u0da2 \u0dc3\u0dda\u0dc0\u0dcf \u0dc4\u0dcf \u0db4\u0dca\u200d\u0dbb\u0dcf\u0dae\u0db8\u0dd2\u0d9a \u0d9a\u0dbb\u0dca\u0db8\u0dcf\u0db1\u0dca\u0dad \u0d87\u0db8\u0dd0\u0dad\u0dd2 \u0daf\u0dba\u0dcf \u0d9c\u0db8\u0d9c\u0dda \u0db8\u0dc4\u0dad\u0dcf \u0d85\u0dad\u0dd2\u0db1\u0dca \u0db4\u0dca\u200d\u0dbb\u0daf\u0dbb\u0dca\u0dc1\u0db1\u0dba \u0dc0\u0dd2\u0dc0\u0dd8\u0dad \u0d9a\u0dd9\u0dbb\u0dd4\u0dab\u0dd4 \u0d85\u0dad\u0dbb \u0d91\u0dc4\u0dd2 \u0daf\u0dd3 \u0db4\u0dca\u200d\u0dbb\u0daf\u0dbb\u0dca\u0dc1\u0db1 \u0db7\u0dd6\u0db8\u0dd2\u0dba\u0dda \u0db1\u0dd2\u0dbb\u0dd3\u0d9a\u0dca\u0dc2\u0dab \u0da0\u0dcf\u0dbb\u0dd2\u0d9a\u0dcf\u0dc0\u0d9a \u0daf \u0db1\u0dd2\u0dbb\u0dad \u0dc0\u0dd2\u0dba.\n\u0d91\u0dc4\u0dd2 \u0daf\u0dd3 \u0d87\u0db8\u0dd0\u0dad\u0dd2 \u0daf\u0dba\u0dcf \u0d9c\u0db8\u0d9c\u0dda \u0db8\u0dc4\u0dad\u0dcf \u0db8\u0dd9\u0dc3\u0dda \u0daf \u0d9a\u0dd3\u0dba. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dde\u0daf\u0dca\u0d9c\u0dbd\u0dd2\u0d9a \u0d85\u0d82\u0dc1\u0dba \u0dbb\u0dcf\u0da2\u0dca\u200d\u0dba \u0d85\u0d82\u0dc1\u0dba\u0da7 \u0dc0\u0da9\u0dcf \u0d89\u0daf\u0dd2\u0dbb\u0dd2\u0dba\u0dd9\u0db1\u0dca \u0dbb\u0da7 \u0dc0\u0dd9\u0db1\u0dd4\u0dc0\u0dd9\u0db1\u0dca \u0dba\u0db8\u0d9a\u0dca \u0d9a\u0dbb\u0db1\u0dc0\u0dcf.\n\u0d85\u0db4\u0dda \u0dc0\u0dd0\u0da9\u0dd2 \u0daf\u0dbb\u0dd4\u0dc0\u0db1\u0dca \u0db4\u0dd2\u0dbb\u0dd2\u0dc3\u0d9a\u0dca \u0db4\u0dcf\u0dc3\u0dbd\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0d85\u0dc0\u0dc3\u0db1\u0dca \u0d9a\u0dbb\u0db1 \u0dc0\u0dd2\u0da7 \u0d91\u0dba\u0dd2\u0db1\u0dca \u0d91\u0dc5\u0dd2\u0dba\u0da7 \u0d91\u0db1\u0dca\u0db1\u0dd9 \u0dbb\u0da2\u0dba\u0dda \u0dbb\u0dd0\u0d9a\u0dd2\u0dba\u0dcf \u0db8\u0dcf\u0db1\u0dc3\u0dd2\u0d9a\u0dad\u0dca\u0dc0\u0dba\u0dd9\u0db1\u0dca. \u0db8\u0dda \u0dad\u0dad\u0dca\u0dad\u0dca\u0dc0\u0dba \u0d85\u0dc0\u0db8\u0d9a\u0dbb \u0d9c\u0dad \u0dc4\u0dd0\u0d9a\u0dca\u0d9a\u0dda \u0d9a\u0dd9\u0dc3\u0dda\u0daf? \u0d86\u0dbb\u0dca\u0dae\u0dd2\u0d9a \u0dad\u0dad\u0dca\u0dad\u0dca\u0dc0\u0dba \u0db1\u0d82\u0dc0\u0dcf \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0dba\u0ddc\u0db8\u0dd4 \u0dc0\u0dd2\u0dba \u0dba\u0dd4\u0dad\u0dd4 \u0db4\u0dde\u0daf\u0dca\u0d9c\u0dbd\u0dd2\u0d9a \u0d85\u0d82\u0dc1 \u0db8\u0ddc\u0db1\u0dc0\u0dcf\u0daf? \u0d92 \u0dc3\u0db3\u0dc4\u0dcf \u0dbd\u0db6\u0dcf \u0d9c\u0dad \u0dba\u0dd4\u0dad\u0dd4 \u0d85\u0db0\u0dca\u200d\u0dba\u0dcf\u0db4\u0db1\u0dba \u0d9a\u0dd4\u0db8\u0d9a\u0dca\u0daf? \u0d8b\u0dc3\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc3\u0db3\u0dc4\u0dcf \u0d85\u0dc0\u0dc1\u0dca\u200d\u0dba \u0db8\u0dd4\u0daf\u0dbd\u0dca \u0d9c\u0dd0\u0da7\u0dbd\u0dd4\u0dc0 \u0dc0\u0dd2\u0dc3\u0db3\u0dcf \u0d9c\u0db1\u0dca\u0db1\u0dda \u0d9a\u0dd9\u0dc3\u0dda \u0daf? \u0dba\u0db1 \u0dc3\u0dd2\u0dba\u0dbd\u0dd4 \u0d9c\u0dd0\u0da7\u0dbd\u0dd4\u0dc0\u0dbd\u0da7 \u0db8\u0dd9\u0dc4\u0dd2 \u0daf\u0dd3 \u0db4\u0dd2\u0dc5\u0dd2\u0dad\u0dd4\u0dbb\u0dd4 \u0dbd\u0db6\u0dcf \u0d9c\u0dd0\u0db1\u0dd3\u0db8\u0da7 \u0dc4\u0dd0\u0d9a\u0dd2\u0dba\u0dcf\u0dc0 \u0dad\u0dd2\u0db6\u0dd9\u0db1\u0dc0\u0dcf.\n\u0db8\u0dd9\u0dc4\u0dd2 \u0daf\u0dd3 \u0dc3\u0dd4\u0db6 \u0dc3\u0dcf\u0db0\u0db1 \u0dc4\u0dcf \u0db4\u0dca\u200d\u0dbb\u0dcf\u0dae\u0db8\u0dd2\u0d9a \u0d9a\u0da7\u0dba\u0dd4\u0dad\u0dd4 \u0dc0\u0dd2\u0dc2\u0dba\u0db1\u0dca \u0daf\u0dd9\u0d9a \u0d91\u0d9a\u0da7 \u0d91\u0d9a\u0dca\u0d9a\u0dd2\u0dbb\u0dd3\u0db8\u0dd9\u0db1\u0dca \u0dc4\u0ddc\u0db3 \u0db8\u0ddc\u0dc5 \u0da7\u0dd2\u0d9a\u0d9a\u0dca \u0db6\u0dd2\u0dc4\u0dd2\u0d9a\u0dc5 \u0dc4\u0dd0\u0d9a\u0dd2\u0dba\u0dd2. \u0d92 \u0d85\u0db1\u0dd4\u0dc0 \u0d89\u0daf\u0dd2\u0dbb\u0dd2 \u0dc0\u0dc3\u0dbb \u0daf\u0dc4\u0dba \u0daf\u0dd3 \u0dc4\u0ddc\u0db3 \u0d86\u0daf\u0dcf\u0dba\u0db8\u0d9a\u0dca \u0dbd\u0db6\u0dcf \u0d9c\u0dad \u0dc4\u0dd0\u0d9a\u0dd2 \u0d85\u0d82\u0dc1 \u0db8\u0ddc\u0db1\u0dc0\u0dcf\u0daf \u0d9a\u0dd2\u0dba\u0dcf \u0dc0\u0dd3\u0da9\u0dd2\u0dba\u0ddd\u0dc0\u0d9a\u0dca \u0dc4\u0daf\u0dbd\u0dcf \u0dc3\u0dd2\u0dc3\u0dd4\u0db1\u0dca \u0daf\u0dd0\u0db1\u0dd4\u0dc0\u0dad\u0dca \u0d9a\u0dd2\u0dbb\u0dd3\u0db8\u0da7 \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db8\u0dd4 \u0d9a\u0dd2\u0dba\u0dcf \u0db8\u0dcf \u0dba\u0ddd\u0da2\u0db1\u0dcf \u0d9a\u0dc5\u0dcf. \u0d92 \u0d85\u0db1\u0dd4\u0dc0 \u0dad\u0db8\u0db1\u0dca\u0da7 \u0d85\u0dc0\u0dc1\u0dca\u200d\u0dba \u0d9a\u0dbb\u0db1 \u0db4\u0dcf\u0da8\u0db8\u0dcf\u0dbd\u0dcf\u0dc0 \u0dad\u0ddd\u0dbb\u0dcf \u0d9c\u0dd0\u0db1\u0dd3\u0db8\u0da7 \u0daf\u0dbb\u0dd4\u0dc0\u0db1\u0dca \u0dba\u0ddc\u0db8\u0dd4 \u0dc0\u0dda\u0dc0\u0dd2.\n\u0d8b\u0dc3\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1 \u0db4\u0dcf\u0da8\u0db8\u0dcf\u0dbd\u0dcf\u0dc0\u0d9a\u0dca \u0dc4\u0daf\u0dcf\u0dbb\u0dcf \u0db4\u0dd2\u0da7\u0dad\u0da7 \u0d91\u0db1 \u0dc0\u0dd2\u0da7 \u0d92 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0db4\u0dca\u200d\u0dbb\u0db0\u0dcf\u0db1 \u0d9a\u0dca\u200d\u0dbb\u0db8\u0dc0\u0dda\u0daf\u0dba\u0d9a\u0dca \u0dad\u0dd2\u0db6\u0dd2\u0dba \u0dba\u0dd4\u0dad\u0dd4\u0dba\u0dd2. \u0d85\u0db0\u0dca\u200d\u0dba\u0dcf\u0db4\u0db1\u0dba \u0d85\u0dc0\u0dc3\u0db1\u0dca \u0d9a\u0dc5 \u0d85\u0dba\u0d9c\u0dd9\u0db1\u0dca \u0d9a\u0dd3 \u0daf\u0dd9\u0db1\u0dd9\u0d9a\u0dd4\u0da7 \u0dbb\u0dd0\u0d9a\u0dd2\u0dba\u0dcf \u0d85\u0dc0\u0dc3\u0dca\u0dae\u0dcf \u0dc3\u0dd0\u0dbd\u0dc3\u0dd9\u0db1\u0dc0\u0dcf\u0daf, \u0d91\u0db8 \u0d85\u0d82\u0dc1\u0dba\u0dd9\u0db1\u0dca \u0d85\u0dc0\u0dc1\u0dca\u200d\u0dba \u0dbb\u0dd0\u0d9a\u0dd2\u0dba\u0dcf \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0d8b\u0dad\u0dca\u0db4\u0daf\u0dcf\u0db1\u0dba \u0dc0\u0dd9\u0db1\u0dc0\u0dcf\u0daf? \u0dba\u0db1\u0dca\u0db1 \u0dc4\u0db3\u0dd4\u0db1\u0dcf \u0d9c\u0dd0\u0db1\u0dd3\u0db8 \u0dc0\u0dd0\u0daf\u0d9c\u0dad\u0dca \u0dc0\u0dd9\u0db1\u0dc0\u0dcf. \u0d92 \u0d85\u0db1\u0dd4\u0dc0\u0dba\u0dd2 \u0db4\u0dcf\u0da8\u0db8\u0dcf\u0dbd\u0dcf\u0dc0\u0dbd\u0da7 \u0daf\u0dbb\u0dd4\u0dc0\u0db1\u0dca \u0dba\u0ddc\u0db8\u0dd4 \u0d9a\u0dc5 \u0dba\u0dd4\u0dad\u0dd4 \u0dc0\u0db1\u0dca\u0db1\u0dda. \u0d91\u0db8 \u0dc4\u0db3\u0dd4\u0db1\u0dcf \u0d9c\u0dd0\u0db1\u0dd3\u0db8\u0dca \u0dc3\u0dd2\u0daf\u0dd4 \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0d9a\u0dca\u200d\u0dbb\u0db8\u0dc0\u0dda\u0daf\u0dba\u0d9a\u0dca \u0dc3\u0d9a\u0dc3\u0db1 \u0dbd\u0dd9\u0dc3 \u0d85\u0db0\u0dca\u200d\u0dba\u0dcf\u0db4\u0db1 \u0dbd\u0dda\u0d9a\u0db8\u0dca\u0dc0\u0dbb\u0dba\u0dcf\u0d9c\u0dd9\u0db1\u0dca \u0daf \u0d89\u0dbd\u0dca\u0dbd\u0dd3\u0db8\u0d9a\u0dca \u0d9a\u0dbb\u0db1\u0dc0\u0dcf.\n\u0db8\u0dd9\u0dbb\u0da7 \u0dc0\u0dd0\u0da9\u0d9a\u0dbb\u0db1 \u0da2\u0db1\u0dad\u0dcf\u0dc0\u0d9c\u0dd9\u0db1\u0dca \u0dbd\u0dd0\u0db6\u0dd9\u0db1 \u0db6\u0daf\u0dd4 \u0db8\u0dd4\u0daf\u0dbd\u0dd2\u0db1\u0dca \u0db1\u0dd2\u0daf\u0dc4\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0db8\u0dd9\u0dbb\u0da7 \u0daf\u0dbb\u0dd4\u0dc0\u0db1\u0dca\u0da7 \u0dbd\u0db6\u0dcf \u0daf\u0dd9\u0db1\u0dca\u0db1\u0dd9. \u0db8\u0dd9\u0dc3\u0dda \u0da2\u0db1\u0dad\u0dcf \u0db8\u0dd4\u0daf\u0dbd\u0dd2\u0db1\u0dca \u0d89\u0d9c\u0dd9\u0db1 \u0d9c\u0dd0\u0db1\u0dd3\u0db8\u0dd9\u0db1\u0dca \u0db4\u0dc3\u0dd4 \u0dbb\u0da7\u0dda \u0db1\u0dd2\u0dc2\u0dca\u0db4\u0dcf\u0daf\u0db1\u0dba\u0da7 \u0daf\u0dcf\u0dba\u0d9a \u0dc0\u0dd3 \u0dbb\u0da7 \u0d9c\u0ddc\u0da9\u0db1\u0dd0\u0d9f\u0dd2\u0db8\u0da7 \u0d8b\u0dbb\u0daf\u0dd3\u0db8 \u0dba\u0dd4\u0dad\u0dd4\u0d9a\u0db8\u0d9a\u0dca \u0dc0\u0db1 \u0d85\u0dad\u0dbb \u0d91\u0dc3\u0dda \u0daf\u0dcf\u0dba\u0d9a \u0dc0\u0db1\u0dca\u0db1\u0db1\u0dca \u0dc3\u0db3\u0dc4\u0dcf \u0dc3\u0dbb\u0dd2\u0dbd\u0db1 \u0dc0\u0dd0\u0da7\u0dd4\u0db4\u0d9a\u0dca \u0dbd\u0db6\u0dcf \u0daf\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0db1\u0db8\u0dca \u0d91\u0dba \u0d85\u0db4\u0dbb\u0dcf\u0db0\u0dba\u0d9a\u0dca. \u0db8\u0dda \u0d85\u0db1\u0dd4\u0dc0\u0dba\u0dd2 \u0db1\u0dd2\u0daf\u0dc4\u0dc3\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba\u0dd9\u0db1\u0dca \u0d8b\u0d9c\u0dad\u0dca \u0d85\u0dba \u0dbb\u0da7 \u0dc4\u0dd0\u0dbb \u0dba\u0db1 \u0d85\u0dc0\u0dc3\u0dca\u0dae\u0dcf \u0dad\u0dd2\u0db6\u0dd9\u0db1\u0dca\u0db1\u0dd9.\n\u0db8\u0dda \u0d9c\u0dd0\u0da7\u0dbd\u0dd4 \u0d85\u0dc0\u0db8 \u0d9a\u0dbb \u0d9c\u0dd0\u0db1\u0dd3\u0db8\u0da7 \u0daf\u0dda\u0dc1\u0dd3\u0dba \u0db1\u0dd2\u0dc2\u0dca\u0db4\u0dcf\u0daf\u0db1 2020 \u0dc0\u0db1 \u0dc0\u0dd2\u0da7 \u0dc0\u0dd0\u0da9\u0dd2 \u0d9a\u0dbb\u0d9c\u0dad \u0dba\u0dd4\u0dad\u0dd4\u0dba\u0dd2. \u0db8\u0dd9\u0dc4\u0dd2 \u0daf\u0dd3 \u0d85\u0db4\u0da7 \u0d89\u0db1\u0dca\u0daf\u0dd2\u0dba\u0dcf \u0da0\u0dd3\u0db1\u0dba \u0dc0\u0dd0\u0db1\u0dd2 \u0dbb\u0da7\u0dc0\u0dbd \u0db1\u0dd2\u0dc2\u0dca\u0db4\u0dcf\u0daf\u0db1 \u0dc3\u0db8\u0d9f \u0dad\u0dbb\u0d9c \u0d9a\u0dd2\u0dbb\u0dd3\u0db8\u0da7 \u0dc3\u0dd2\u0daf\u0dd4 \u0dc0\u0dd9\u0db1\u0dc0\u0dcf. \u0d85\u0db4\u0dda \u0dbb\u0da7\u0da7 \u0dc0\u0dd2\u0dc0\u0dd2\u0db0 \u0dbb\u0da7\u0dc0\u0dbd\u0dd2\u0db1\u0dca \u0db1\u0dd2\u0dc2\u0dca\u0db4\u0dcf\u0daf\u0db1 \u0dc3\u0db3\u0dc4\u0dcf \u0d86\u0dc0\u0da7 \u0d85\u0db4\u0dda \u0dbb\u0da7, \u0dbb\u0da7\u0dda \u0db1\u0dd2\u0dc2\u0dca\u0db4\u0dcf\u0daf\u0db1 \u0db4\u0dcf\u0dbd\u0db1\u0dba \u0d9a\u0dd2\u0dbb\u0dd3\u0db8\u0da7 \u0d92 \u0d85\u0dba\u0da7 \u0d85\u0dc0\u0dc3\u0dca\u0dae\u0dcf\u0dc0 \u0db1\u0ddc\u0daf\u0dd2\u0dba \u0dba\u0dd4\u0dad\u0dd4\u0dba\u0dd2. \u0d85\u0db4\u0dda \u0d8b\u0d9c\u0dad\u0dca \u0db6\u0dd4\u0daf\u0dca\u0db0\u0dd2\u0db8\u0dad\u0dca, \u0db1\u0dcf\u0dba\u0d9a\u0dad\u0dca\u0dc0\u0dba \u0d9c\u0dd9\u0db1 \u0db4\u0dcf\u0dbd\u0db1 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0dba\u0dd4\u0dad\u0dd4\u0dba\u0dd2.\n\u0db8\u0dd9\u0dc4\u0dd2 \u0daf\u0dd3 \u0db8\u0dcf\u0db0\u0dca\u200d\u0dba\u0dc0\u0dda\u0daf\u0dd3\u0db1\u0dca \u0d87\u0dc3\u0dd6 \u0db4\u0dca\u200d\u0dbb\u0dc1\u0dca\u0db1\u0dc0\u0dbd\u0da7 \u0db4\u0dd2\u0dc5\u0dd2\u0dad\u0dd4\u0dbb\u0dd4 \u0daf\u0dd9\u0db8\u0dd2\u0db1\u0dca \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0db8\u0dd9\u0dc3\u0dda \u0daf \u0dc3\u0db3\u0dc4\u0db1\u0dca \u0d9a\u0dd9\u0dc5\u0dda \u0dba.\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0d85\u0db4\u0dbb\u0dcf\u0db0 \u0dc3\u0db8\u0dca\u0db6\u0db1\u0dca\u0db0 \u0dc3\u0d82\u0d9b\u0dca\u200d\u0dba\u0dcf \u0dbd\u0dda\u0d9b\u0db1 \u0dc3\u0db8\u0dc3\u0dca\u0dad\u0dba\u0d9a\u0dca \u0dbd\u0dd9\u0dc3 \u0d9c\u0dad\u0dca \u0dc0\u0dd2\u0da7 \u0d85\u0db4\u0dbb\u0dcf\u0db0 \u0d85\u0dc0\u0db8 \u0dc0\u0dd3 \u0dad\u0dd2\u0db6\u0dd4\u0dab\u0dad\u0dca \u0db4\u0dc3\u0dd4\u0d9c\u0dd2\u0dba \u0daf\u0dd2\u0db1\u0dc0\u0dbd \u0d85\u0db4\u0dbb\u0dcf\u0db0 \u0dbb\u0dd0\u0dc3\u0d9a\u0dca \u0dc3\u0dd2\u0daf\u0dd4 \u0dc0\u0dd4\u0dab\u0dcf. \u0d91\u0dc4\u0dd2 \u0daf\u0dd3 \u0d9a\u0dad\u0dbb\u0d9c\u0db8 \u0d9a\u0dd2\u0dbb\u0dd2\u0dc0\u0dd9\u0dc4\u0dd9\u0dbb\u0dda \u0db1\u0dcf\u0dba\u0d9a \u0db7\u0dd2\u0d9a\u0dca\u0dc2\u0dd6\u0db1\u0dca \u0dc0\u0dc4\u0db1\u0dca\u0dc3\u0dda\u0da7 \u0dc0\u0dd9\u0da9\u0dd2 \u0dad\u0dd0\u0db6\u0dd3\u0db8\u0dda \u0dc3\u0dd2\u0daf\u0dca\u0db0\u0dd2\u0dba \u0dc0\u0da9\u0dcf\u0dad\u0dca \u0d9c\u0dd0\u0da7\u0dbd\u0dd4\u0dc0\u0d9a\u0dca \u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0db8\u0dd9\u0dba \u0d91\u0dc4\u0dd2 \u0daf\u0dda\u0dc0\u0dcf\u0dbd\u0dba\u0d9a \u0d9a\u0db4\u0dd4 \u0db8\u0dc4\u0dad\u0d9a\u0dd4\u0d9c\u0dda \u0d9c\u0dd0\u0da7\u0dbd\u0dd4\u0dc0\u0d9a\u0dca \u0db6\u0dc0 \u0db8\u0dda \u0dc0\u0db1 \u0dc0\u0dd2\u0da7 \u0db4\u0ddc\u0dbd\u0dd2\u0dc3\u0dd2\u0dba \u0db8\u0d9c\u0dd2\u0db1\u0dca \u0dc4\u0db3\u0dd4\u0db1\u0dcf \u0d9c\u0dd9\u0db1 \u0dad\u0dd2\u0db6\u0dd9\u0db1\u0dc0\u0dcf.\n\u0d85\u0daf \u0dad\u0ddc\u0dbb\u0dd4\u0dad\u0dd4\u0dbb\u0dd4 \u0daf\u0dd0\u0db1 \u0d9c\u0dd0\u0db1\u0dd3\u0db8\u0dda \u0db4\u0db1\u0dad \u0db8\u0d9c\u0dd2\u0db1\u0dca \u0dc3\u0dd1\u0db8 \u0dad\u0ddc\u0dbb\u0dad\u0dd4\u0dbb\u0d9a\u0dca\u0db8 \u0daf\u0dd0\u0db1 \u0d9c\u0dd0\u0db1\u0dd3\u0db8\u0dda \u0db1\u0dd2\u0daf\u0dc4\u0dc3 \u0dbd\u0db6\u0dcf \u0daf\u0dd3 \u0dad\u0dd2\u0db6\u0dd9\u0db1\u0dc0\u0dcf.\n2009 \u0dc3\u0dd2\u0da7 \u0db6\u0dd0\u0db3\u0dd4\u0db8\u0dca\u0d9a\u0dbb \u0dc3\u0dd2\u0daf\u0dca\u0db0\u0dd2\u0dba \u0dc0\u0dd3 \u0dad\u0dd2\u0db6\u0dd4\u0dab\u0dad\u0dca \u0d91\u0dba \u0dc4\u0dd9\u0dc5\u0dd2 \u0dc0\u0dd4\u0db1\u0dda \u0db1\u0dd0\u0dc4\u0dd0. \u0dc0\u0dbb\u0dca\u0dad\u0db8\u0dcf\u0db1 \u0d86\u0dab\u0dca\u0da9\u0dd4\u0dc0 \u0db6\u0dbd\u0dba\u0da7 \u0db4\u0dad\u0dca \u0dc0\u0dd3\u0db8\u0dd9\u0db1\u0dca \u0db4\u0dc3\u0dd4\u0dba\u0dd2 \u0db8\u0dc4\u0da2\u0db1\u0dad\u0dcf\u0dc0\u0da7 \u0d92 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0daf\u0dd0\u0db1 \u0d9c\u0dd0\u0db1\u0dd3\u0db8\u0da7 \u0dc4\u0dd0\u0d9a\u0dd2 \u0dc0\u0dd4\u0db1\u0dda. \u0d91\u0db8\u0dd9\u0db1\u0dca\u0db8 \u0db1\u0dd0\u0dc0\u0dad \u0dc3\u0ddc\u0dbb\u0d9a\u0db8\u0dca \u0d9a\u0dd2\u0dbb\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0dbd\u0dd9\u0dc3 \u0d9a\u0dca\u200d\u0dbb\u0db8\u0dba\u0d9a\u0dca \u0d87\u0dad\u0dd2 \u0d9a\u0dbb \u0dad\u0ddc\u0dbb\u0dad\u0dd4\u0dbb\u0dd4 \u0dc0\u0dc3\u0db1\u0dca \u0d9a\u0dd2\u0dbb\u0dd3\u0db8\u0dda \u0d9a\u0dca\u200d\u0dbb\u0db8\u0dba \u0dc0\u0dd9\u0db1\u0dc3\u0dca \u0d9a\u0dbb \u0d92\u0dc0\u0dcf \u0daf\u0dd0\u0db1 \u0d9c\u0dd0\u0db1\u0dd3\u0db8\u0da7 \u0dc4\u0dd0\u0d9a\u0dd2 \u0d9a\u0dca\u200d\u0dbb\u0db8\u0dba\u0d9a\u0dca \u0dc3\u0dd0\u0d9a\u0dc3\u0dd4\u0dc0\u0dda \u0dbb\u0db1\u0dd2\u0dbd\u0dca \u0dc0\u0dd2\u0d9a\u0dca\u200d\u0dbb\u0db8\u0dc3\u0dd2\u0d82\u0dc4 \u0db8\u0dc4\u0dad\u0dcf\u0d9c\u0dda \u0db8\u0dd6\u0dbd\u0dd2\u0d9a\u0dad\u0dca\u0dc0\u0dba\u0dd9\u0db1\u0dca.\n\u0d91\u0daf\u0dcf \u0db4\u0dcf\u0dad\u0dcf\u0dbd\u0dba \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dd4\u0db1\u0dda \u0d86\u0dab\u0dca\u0da9\u0dd4\u0dc0\u0dda \u0d85\u0db1\u0dd4\u0d9c\u0dca\u200d\u0dbb\u0dc4\u0dba\u0dd9\u0db1\u0dca, \u0db1\u0db8\u0dd4\u0dad\u0dca \u0d85\u0daf \u0d92 \u0dad\u0dad\u0dca\u0dad\u0dca\u0dc0\u0dba \u0db1\u0dd0\u0dc4\u0dd0. \u0d91\u0daf\u0dcf \u0dc3\u0dd2\u0da7\u0dd2 \u0d86\u0dbb\u0d9a\u0dca\u0dc2\u0d9a \u0dbd\u0dda\u0d9a\u0db8\u0dca\u0dc0\u0dbb\u0dba\u0dcf \u0d9a\u0dd2\u0dba\u0dcf \u0dad\u0dd2\u0db6\u0dd4\u0dab\u0dcf \u0d91\u0d9a \u0daf\u0dd2\u0db1\u0d9a\u0dd2\u0db1\u0dca \u0d9a\u0dd4\u0da9\u0dd4 \u0db4\u0dcf\u0dad\u0dcf\u0dbd\u0dba \u0db1\u0dd0\u0dad\u0dd2 \u0d9a\u0dbb\u0db1 \u0db6\u0dc0, \u0d91\u0dc3\u0dda \u0db1\u0db8\u0dca \u0dbb\u0da7\u0dda \u0db1\u0dd3\u0dad\u0dd2\u0dba\u0d9a\u0dca \u0d85\u0dc0\u0dc1\u0dca\u200d\u0dba \u0dc0\u0db1\u0dca\u0db1\u0dd9 \u0db1\u0dd0\u0dc4\u0dd0.\n\u0da0\u0db1\u0dca\u0daf\u0dca\u200d\u0dbb\u0dd2\u0d9a\u0dcf \u0db4\u0dd9\u0dbb\u0dda\u0dbb\u0dcf \u0da1\u0dcf\u0dba\u0dcf\u0dbb\u0dd6\u0db4\u0dba- \u0dbb\u0ddc\u0dc2\u0dcf\u0db1\u0dca \u0db4\u0dd2\u0da7\u0dd2\u0db4\u0db1\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0d86\u0da0\u0dcf\u0dbb\u0dca\u0dba \u0d87\u0dad\u0dca\u0d9a\u0db3\u0dd4\u0dbb\u0dda \u0dc3\u0dd4\u0db8\u0db1\u0dc3\u0dcf\u0dbb \u0dc4\u0dd2\u0db8\u0dd2\n\u0db6\u0dd4\u0daf\u0dca\u0db0 \u0daf\u0dda\u0dc1\u0db1\u0dcf\u0dc0 \u0d85\u0db1\u0dd4\u0dc0 \u0dc3\u0dd2\u0dba\u0dbd\u0dca\u0dbd \u0d9a\u0dbb\u0dca\u0db8\u0dba\u0da7 \u0d85\u0db1\u0dd4\u0dc0 \u0dc3\u0dd2\u0daf\u0dd4\u0dc0\u0db1\u0dd4 \u0d87\u0dad. \u201c\u0d9a\u0dc5\u0d9a\u0db8\u0dca \u0db5\u0dbd \u0daf\u0dda\u201d \u0dba\u0db1\u0dd4\u0dc0\u0dd9\u0db1\u0dca \u0d85\u0db4\u0dda \u0db4\u0dd0\u0dbb\u0dab\u0dd2 \u0da2\u0db1\u0dc0\u0dc4\u0dbb\u0dda \u0daf \u0d9a\u0dd2\u0dba\u0dd0\u0dc0\u0dd9\u0db1\u0dca\u0db1\u0dda \u0d91\u0dba\u0dba\u0dd2. \u0d85\u0db4 \u0dc0\u0dd2\u0dc3\u0dd2\u0db1\u0dca \u0d9a\u0dbb\u0db1\u0dca\u0db1\u0dda \u0db8\u0ddc\u0db1\u0dc0\u0dcf\u0daf? \u0d92\u0dc0\u0dcf\u0dc4\u0dd2 \u0db5\u0dbd\u0dba \u0d9a\u0dd9\u0dc3\u0dda \u0dc0\u0dda\u0daf? \u0dba\u0db1\u0dca\u0db1 \u0dc4\u0dbb\u0dd2 \u0dc4\u0dd0\u0da7\u0dd2 \u0d85\u0dc0\u0db6\u0ddd\u0db0 \u0d9a\u0dbb \u0db1\u0ddc\u0d9c\u0dad\u0dca \u0db4\u0dd2\u0dbb\u0dd2\u0dc3 \u0d9a\u0dbb\u0dca\u0db8\u0dba \u0d9a\u0dd9\u0dbb\u0dd9\u0dc4\u0dd2 \u0dc0\u0dd2\u0dc1\u0dca\u0dc0\u0dcf\u0dc3\u0dba \u0db1\u0ddc\u0dad\u0db6\u0dcf \u0d9a\u0dca\u200d\u0dbb\u0dd2\u0dba\u0dcf \u0d9a\u0dbb\u0dad\u0dd2. \u0d85\u0db4 \u0dc0\u0dd2\u0dc3\u0dd2\u0db1\u0dca \u0dc3\u0dd2\u0daf\u0dd4\u0d9a\u0dbb\u0db1 \u0dc3\u0dd2\u0dba\u0dbd\u0dd4 \u0daf\u0dda\u0dc4\u0dd2 \u0dc0\u0dd2\u0db4\u0dcf\u0d9a \u0dbd\u0dd0\u0db6\u0dd9\u0db1 \u0d86\u0d9a\u0dcf\u0dbb\u0dba \u0db4\u0dd2\u0dc5\u0dd2\u0db6\u0db3 \u0daf\u0dd0\u0db1\u0dd4\u0dc0\u0dad\u0dca \u0d9a\u0dbb\u0db8\u0dd2\u0db1\u0dca \u0d85\u0daf\u0dc4\u0dc3\u0dca \u0daf\u0d9a\u0dca\u0dc0\u0db1\u0dca\u0db1\u0dda \u0dc4\u0ddd\u0db8\u0dcf\u0d9c\u0db8, \u0db4\u0dd2\u0da7\u0dd2\u0db4\u0db1, \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0db6\u0dde\u0daf\u0dca\u0db0 \u0dc4\u0dcf \u0db4\u0dcf\u0dbd\u0dd2 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u0dda \u0d86\u0da0\u0dcf\u0dbb\u0dca\u0dba \u0d87\u0dad\u0dca\u0d9a\u0db3\u0dd4\u0dbb\u0dda \u0dc3\u0dd4\u0db8\u0db1\u0dc3\u0dcf\u0dbb \u0dc4\u0dd2\u0db8\u0dd2\u0dba.\n\u2022 \u0dc3\u0dca\u0dc0\u0dcf\u0db8\u0dd3\u0db1\u0dca \u0dc0\u0dc4\u0db1\u0dca\u0dc3, \u0db6\u0dd4\u0daf\u0dd4 \u0daf\u0dc4\u0db8\u0dda \u0dc3\u0db3\u0dc4\u0db1\u0dca \u0dc0\u0db1 \u0d86\u0d9a\u0dcf\u0dbb\u0dba\u0da7 \u0d9a\u0dbb\u0dca\u0db8\u0dba \u0dc4\u0db3\u0dd4\u0db1\u0dca\u0dc0\u0db1\u0dca\u0db1\u0dda \u0d9a\u0ddc\u0dc4\u0ddc\u0db8\u0daf?\n\u201c\u0db1 \u0dc4\u0dd2 \u0db4\u0dcf\u0db4\u0d82 \u0d9a\u0dad\u0d82 \u0d9a\u0db8\u0dca\u0db8\u0d82\n\u0dc3\u0da2\u0dca\u0da2\u0dd4 \u0da0\u0dd2\u0dbb\u0d82\u2019\u0dc0 \u0db8\u0dd4\u0da0\u0dca\u0da0\u0dad\u0dd2\n\u0da9\u0dc4\u0d82 \u0dad\u0d82 \u0db6\u0dcf\u0dbd \u0db8\u0db1\u0dca\u0dc0\u0dda\u0dad\u0dd2\n\u0db7\u0dc3\u0dca\u0db8\u0da0\u0dca\u0da0\u0db1\u0dca\u0db1\u0ddd \u0dc0 \u0db4\u0dcf\u0dc0\u0d9a\u0ddd\u201d\n\u0dba\u0db1\u0dd4\u0dc0\u0dd9\u0db1\u0dca \u0d9c\u0dcf\u0dae\u0dcf \u0db4\u0dcf\u0da8\u0dba\u0d9a\u0dd2\u0db1\u0dca \u0db6\u0dd4\u0daf\u0dd4\u0db1\u0dca \u0dc0\u0dc4\u0db1\u0dca\u0dc3\u0dda \u0d9a\u0dbb\u0dca\u0db8\u0dba \u0db4\u0dd2\u0dc5\u0dd2\u0db6\u0db3 \u0daf\u0dda\u0dc1\u0db1\u0dcf \u0d9a\u0dc5\u0dcf. \u0d91\u0dc4\u0dd2 \u0d85\u0dbb\u0dca\u0dae\u0dba \u0dc0\u0db1\u0dca\u0db1\u0dda \u201c\u200d\u0dba\u0db8\u0dd9\u0d9a\u0dd4 \u0d9a\u0dc5 \u0db4\u0dcf\u0db4 \u0d9a\u0dbb\u0dca\u0db8\u0dba \u0d9a\u0dc5 \u0db8\u0ddc\u0dc4\u0ddc\u0dad\u0dda\u0db8 \u0dc0\u0dd2\u0db4\u0dcf\u0d9a \u0db1\u0ddc\u0daf\u0dd9\u0dba\u0dd2. \u0daf\u0dd9\u0dc0\u0dd6 \u0dc3\u0dd0\u0da7\u0dd2\u0dba\u0dda\u0db8 \u0db1\u0ddc\u0db8\u0dd2\u0daf\u0dd9\u0db1 \u0d9a\u0dd2\u0dbb\u0dd2 \u0db8\u0dd9\u0db1\u0dd2. \u0d92 \u0db4\u0dcf\u0db4\u0dba \u0d85\u0dc5\u0dd4 \u0dba\u0da7 \u0dad\u0dd2\u0db6\u0dd9\u0db1 \u0d9c\u0dd2\u0db1\u0dd2 \u0db8\u0dd9\u0db1\u0dca \u0db4\u0dc0\u0dca \u0d9a\u0dc5 \u0dad\u0dd0\u0db1\u0dd0\u0dad\u0dca\u0dad\u0dcf \u0daf\u0dc0\u0db8\u0dd2\u0db1\u0dca \u0db4\u0dc3\u0dd4\u0db4\u0dc3 \u0dbd\u0dd4\u0dc4\u0dd4\u0db6\u0db3\u0dd2\u0dba\u0dd2\u201d \u0dba\u0db1\u0dca\u0db1\u0dba\u0dd2. \u0d8b\u0db1\u0dca\u0dc0\u0dc4\u0db1\u0dca\u0dc3\u0dda\u0d9c\u0dda \u0daf\u0dda\u0dc1\u0db1\u0dcf\u0dc0 \u0d85\u0db1\u0dd4\u0dc0 \u0db4\u0dd0\u0dc4\u0dd0\u0daf\u0dd2\u0dbd\u0dd2 \u0dc0\u0db1\u0dca\u0db1\u0dda \u201c\u0d85\u0db4\u0dd2 \u0dc0\u0dd2\u0dc3\u0dd2\u0db1\u0dca \u0dc3\u0dd2\u0daf\u0dd4\u0d9a\u0dbb\u0db1 \u0db4\u0dcf\u0db4 \u0d9a\u0dca\u200d\u0dbb\u0dd2\u0dba\u0dcf \u0db1\u0dd0\u0dad\u0dc4\u0ddc\u0dad\u0dca \u0d85\u0d9a\u0dd4\u0dc3\u0dbd\u0dca \u0dc3\u0dd2\u0daf\u0dd4\u0d9a\u0dc5 \u0db8\u0ddc\u0dc4\u0ddc\u0dad\u0dda\u0db8 \u0db5\u0dbd \u0dc0\u0dd2\u0db4\u0dcf\u0d9a \u0db1\u0dd4\u0daf\u0dd4\u0db1\u0dca\u0db1\u0dad\u0dca, \u0db8\u0dda \u0db7\u0dc0\u0dba\u0dda \u0dc4\u0ddd \u0db8\u0dad\u0dd4 \u0db7\u0dc0\u0dba\u0d9a \u0d92\u0dc0\u0dcf\u0dc4\u0dd2 \u0dc0\u0dd2\u0db4\u0dcf\u0d9a \u0d85\u0db4\u0da7 \u0dbd\u0dd0\u0db6\u0dd9\u0db1\u0dc0\u0dcf. \u0d9a\u0dbb\u0db1 \u0daf\u0dd9\u0dba\u0d9a\u0dca \u0daf\u0dd0\u0db1\u0dca \u0d9a\u0dbb\u0db1\u0dc0\u0dcf, \u0dc0\u0dd9\u0db1 \u0daf\u0dd9\u0dba\u0d9a\u0dca \u0db4\u0dc3\u0dd4\u0dc0\u0da7 \u0db1\u0ddc\u0dc0\u0dda \u0daf\u0dd0\u0dba\u0dd2\u201d \u0d87\u0dad\u0dd0\u0db8\u0dca \u0d85\u0dba \u0db4\u0dc0\u0dc3\u0db1\u0dc0\u0dcf. \u0d91\u0dc0\u0dd0\u0db1\u0dd2 \u0db6\u0dc3\u0dca \u0db4\u0dc0\u0dc3\u0db1\u0dca\u0db1\u0dda \u0db4\u0dc0\u0dd9\u0dc4\u0dd2 \u0dc0\u0dd2\u0db4\u0dcf\u0d9a \u0db1\u0ddc\u0dc4\u0db3\u0dd4\u0db1\u0db1 \u0d85\u0dba\u0dba\u0dd2. \u201c\u0d9a\u0dbb\u0db1 \u0d9a\u0dbd\u0da7 \u0db4\u0dc0\u0dca \u0db8\u0dd2\u0dc4\u0dd2\u0dbb\u0dd2\u0dba \u0db8\u0dd3\u0dc3\u0dda, \u0dc0\u0dd2\u0db3\u0dd2\u0db1 \u0d9a\u0dbd\u0da7 \u0daf\u0dd4\u0d9a\u0dca \u0daf\u0dd0\u0da9\u0dd2\u0dc0\u0dd9\u0dba\u0dd2 \u0d9c\u0dd2\u0db1\u0dd2 \u0dc3\u0dda\u201d \u0dba\u0db1\u0dd4\u0dc0\u0dd9\u0db1\u0dca \u0d85\u0db4\u0dda \u0db4\u0dd0\u0dbb\u0dab\u0dd2 \u0da2\u0db1\u0dc0\u0dc4\u0dbb\u0dda \u0d9a\u0dd2\u0dba\u0dd0\u0dc0\u0dd9\u0db1\u0dc0\u0dcf. \u0d91\u0dba\u0dd2\u0db1\u0dca \u0d85\u0daf\u0dc4\u0dc3\u0dca \u0dc0\u0dd9\u0db1\u0dca\u0db1\u0dd9\u0dad\u0dca \u0db4\u0dc0\u0dca \u0d9a\u0dbb\u0db1\u0dc0\u0dd2\u0da7 \u0dc3\u0dad\u0dd4\u0da7\u0dd2\u0db1\u0dca \u0d9a\u0dc5\u0dad\u0dca \u0d92\u0dc0\u0dcf\u0dc4\u0dd2 \u0dc0\u0dd2\u0db4\u0dcf\u0d9a \u0dbd\u0dd0\u0db6\u0dd9\u0db1 \u0dc0\u0dd2\u0da7 \u0daf\u0dbb\u0dcf\u0d9c\u0db1\u0dca\u0db1 \u0db6\u0dd0\u0dbb\u0dd2 \u0dad\u0dbb\u0db8\u0da7 \u0daf\u0dd4\u0d9a\u0dca \u0dc0\u0dda\u0daf\u0db1\u0dcf \u0dbd\u0dd0\u0db6\u0dd9\u0db1 \u0db6\u0dc0 \u0db1\u0dda\u0daf? \u0db6\u0dd4\u0daf\u0dd4\u0dbb\u0da2\u0dcf\u0dab\u0db1\u0dca \u0dc0\u0dc4\u0db1\u0dca\u0dc3\u0dda \u0db4\u0dd0\u0dc4\u0dd0\u0daf\u0dd2\u0dbd\u0dd2 \u0dbd\u0dd9\u0dc3\u0db8 \u0daf\u0dda\u0dc1\u0db1\u0dcf \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf \u0d9a\u0dbb\u0dca\u0db8\u0dba \u0d85\u0db1\u0dd4\u0dc0 \u0db8\u0dd2\u0db1\u0dd2\u0dc3\u0dcf\u0d9c\u0dda \u0da2\u0dd3\u0dc0\u0dd2\u0dad\u0dba \u0dc3\u0d9a\u0dc3\u0dca \u0dc0\u0dd9\u0db1\u0dc0\u0dcf \u0d9a\u0dd2\u0dba\u0dbd\u0dcf. \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0daf\u0dda\u0dc1\u0db1\u0dcf \u0d9a\u0dc5 \u0daf\u0dc4\u0db8 \u0dc3\u0dad\u0dca\u200d\u0dba\u0dba\u0dba\u0dd2. \u0d8b\u0db1\u0dca\u0dc0\u0dc4\u0db1\u0dca\u0dc3\u0dda \u0db4\u0dd9\u0db1\u0dca\u0dc0\u0dcf \u0daf\u0dd4\u0db1\u0dca \u0db8\u0dcf\u0dbb\u0dca\u0d9c\u0dba \u0db4\u0dca\u200d\u0dbb\u0dcf\u0dba\u0ddd\u0d9c\u0dd2\u0d9a\u0dba\u0dd2. \u0d92 \u0dc3\u0dad\u0dca\u200d\u0dba \u0daf\u0dc4\u0db8 \u0dad\u0dd4\u0dc5\u0dd2\u0db1\u0dca \u0da2\u0dd3\u0dc0\u0dd2\u0dad\u0dba \u0dc3\u0d9a\u0dc3\u0dca \u0d9a\u0dbb \u0d9c\u0dd0\u0db1\u0dd3\u0db8 \u0d85\u0db4\u0dd2 \u0dc0\u0dd2\u0dc3\u0dd2\u0db1\u0dca \u0d9a\u0dc5 \u0dba\u0dd4\u0dad\u0dd4 \u0daf\u0dd9\u0dba\u0d9a\u0dca.\n\u2022 \u0d9a\u0dbb\u0dca\u0db8\u0dba\u0da7 \u0d85\u0db1\u0dd4\u0dc0 \u0db4\u0dca\u200d\u0dbb\u0dad\u0dd2\u0db5\u0dbd \u0d85\u0dad\u0dca\u0dc0\u0dd9\u0db1\u0dca\u0db1\u0dda \u0d85\u0d9a\u0dd4\u0dc3\u0dbd\u0dca \u0d9a\u0dca\u200d\u0dbb\u0dd2\u0dba\u0dcf\u0dc0\u0db1\u0dca\u0da7 \u0db4\u0db8\u0dab\u0d9a\u0dca \u0db1\u0ddc\u0dc0\u0dd9\u0dba\u0dd2 \u0db1\u0dda\u0daf?\n\u0db1\u0dd0\u0dc4\u0dd0! \u0d9a\u0dd4\u0dc3\u0dbd\u0dca, \u0d85\u0d9a\u0dd4\u0dc3\u0dbd\u0dca \u0daf\u0dd9\u0d9a\u0dd9\u0dc4\u0dd2\u0db8 \u0dc0\u0dd2\u0db4\u0dcf\u0d9a \u0d85\u0dad\u0dca\u0dc0\u0dd2\u0db3\u0dd3\u0db8\u0da7 \u0dc3\u0dd2\u0daf\u0dd4\u0dc0\u0dd3\u0db8 \u2018\u0d9a\u0dbb\u0dca\u0db8\u0dba\u0da7\u2019 \u0d85\u0db1\u0dd4\u0dc0 \u0dc3\u0dd2\u0daf\u0dd4\u0dc0\u0dd9\u0db1\u0dc0\u0dcf. \u0d9a\u0dd4\u0dc3\u0dbd\u0dca \u0dba\u0db1\u0dd4\u0dc0\u0dd9\u0db1\u0dca \u0d85\u0daf\u0dc4\u0dc3\u0dca \u0d9a\u0dbb\u0db1\u0dca\u0db1\u0dda \u0dba\u0dc4\u0db4\u0dad\u0dca \u0d9a\u0dca\u200d\u0dbb\u0dd2\u0dba\u0dcf\u0dba\u0dd2. \u0d85\u0d9a\u0dd4\u0dc3\u0dbd\u0dca \u0dbd\u0dd9\u0dc3\u0dd2\u0db1\u0dca \u0d85\u0daf\u0dc4\u0dc3\u0dca \u0d9a\u0dbb\u0db1\u0dca\u0db1\u0dda \u0d85\u0dba\u0dc4\u0db4\u0dad\u0dca \u0d9a\u0dca\u200d\u0dbb\u0dd2\u0dba\u0dcf\u0dba\u0dd2. \u0dba\u0dc4\u0db4\u0dad\u0dca \u0daf\u0dd9\u0dba\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0dd0\u0d82\u0dc0\u0dd6 \u0dc0\u0dd2\u0da7 \u0dba\u0dc4\u0db4\u0dad\u0dca \u0dc0\u0dd2\u0db4\u0dcf\u0d9a \u0dbd\u0dd0\u0db6\u0dd9\u0db1\u0dc0\u0dcf. \u0d85\u0dba\u0dc4\u0db4\u0dad\u0dca \u0daf\u0dda \u0d9a\u0dc5\u0dc0\u0dd2\u0da7 \u0d85\u0dba\u0dc4\u0db4\u0dad\u0dca \u0dc0\u0dd2\u0db4\u0dcf\u0d9a \u0dbd\u0dd0\u0db6\u0dd9\u0db1\u0dc0\u0dcf. \u0d85\u0db4\u0dd2 \u0db6\u0dde\u0daf\u0dca\u0db0\u0dba\u0db1\u0dca \u0dc0\u0dd2\u0daf\u0dd2\u0dba\u0da7 \u0dba\u0dc4\u0db4\u0dad\u0dca \u0d85\u0dba\u0dc4\u0db4\u0dad\u0dca \u0daf\u0dda \u0dc4\u0ddc\u0db3\u0dd2\u0db1\u0dca \u0dc4\u0db3\u0dd4\u0db1\u0dcf\u0d9c\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca \u0dc0\u0dd9\u0db1\u0dca\u0db1 \u0d95\u0db1. \u0d87\u0dad\u0dd0\u0db8\u0dd4\u0db1\u0dca \u0dc3\u0dd2\u0dad\u0db1\u0dc0\u0dcf \u0d9a\u0ddc\u0db4\u0db8\u0dab \u0dc4\u0ddc\u0db3 \u0daf\u0dda \u0d9a\u0dc5\u0dad\u0dca \u0db4\u0dca\u200d\u0dbb\u0dad\u0dd2\u0db5\u0dbd \u0dbd\u0dd0\u0db6\u0dd9\u0db1\u0dca\u0db1\u0dd9 \u0db1\u0dd0\u0dc4\u0dd0 \u0d9a\u0dd2\u0dba\u0dbd\u0dcf. \u0d9a\u0dbb\u0dca\u0db8\u0dba \u0d9a\u0dd2\u0dba\u0db1\u0dca\u0db1\u0dd9 \u0d9a\u0dca\u0dc2\u0dab\u0dd2\u0d9a\u0dc0 \u0db4\u0dca\u200d\u0dbb\u0dad\u0dd2\u0db5\u0dbd \u0daf\u0dd9\u0db1 \u0daf\u0dd9\u0dba\u0d9a\u0dca \u0db1\u0dd9\u0dc0\u0dd9\u0dba\u0dd2. \u0d85\u0db4\u0dd2 \u0d9a\u0ddc\u0db4\u0db8\u0dab \u0dba\u0dc4\u0db4\u0dad\u0dca \u0daf\u0dda \u0d9a\u0dc5\u0dad\u0dca \u0d85\u0dba\u0dc4\u0db4\u0dad\u0dca \u0daf\u0dda \u0d9a\u0dc5\u0dad\u0dca \u0d92\u0dc0\u0dcf\u0dba\u0dda \u0db4\u0dca\u200d\u0dbb\u0dad\u0dd2\u0db5\u0dbd \u0dbd\u0dd0\u0db6\u0dd9\u0db1\u0dca\u0db1\u0dda \u0db4\u0dd9\u0dbb \u0db7\u0dc0\u0dba\u0dda \u0d91\u0d9a\u0dca \u0dbb\u0dd0\u0dc3\u0dca \u0d9a\u0dbb\u0d9c\u0dd9\u0db1 \u0d86 \u0d9a\u0dd4\u0dc3\u0dbd\u0dca \u0d85\u0d9a\u0dd4\u0dc3\u0dbd\u0dca \u0d85\u0db1\u0dd4\u0dc0\u0dba\u0dd2. \u0db4\u0dd9\u0dbb \u0db7\u0dc0\u0dba\u0dda \u0dc0\u0dd0\u0da9\u0dd2\u0db4\u0dd4\u0dbb \u0d9a\u0dd4\u0dc3\u0dbd\u0dca \u0dbb\u0dd0\u0dc3\u0dca \u0d9a\u0dbb\u0d9c\u0dd9\u0db1 \u0dad\u0dd2\u0db6\u0dd4\u0dab\u0dcf\u0db1\u0db8\u0dca \u0d92 \u0d9a\u0dd4\u0dc3\u0dbd\u0dca \u0db8\u0dc4\u0dd2\u0db8\u0dba \u0d9a\u0dca\u0dc2\u0dba \u0dc0\u0dd9\u0db1\u0dc0\u0dd2\u0da7 \u0db8\u0dda \u0db7\u0dc0\u0dba\u0dd9 \u0d9a\u0dbb\u0d9c\u0dad\u0dca \u0d85\u0d9a\u0dd4\u0dc3\u0dbd\u0dca \u0db5\u0dbd \u0daf\u0dd9\u0db1\u0dc0\u0dcf. \u0db8\u0dda \u0db7\u0dc0\u0dba\u0dd9\u0dad\u0dca \u0d9a\u0dd4\u0dc3\u0dbd\u0dca\u0db8 \u0dbb\u0dd0\u0dc3\u0dca \u0d9a\u0dbb\u0db1\u0dc0\u0dcf \u0db1\u0db8\u0dca \u0db4\u0dd9\u0dbb \u0db7\u0dc0\u0dba\u0dda \u0d9a\u0dd4\u0dc3\u0dbd\u0dca \u0dc3\u0db8\u0d9f \u0db8\u0dda \u0db7\u0dc0\u0dba\u0dd9 \u0d9a\u0dd4\u0dc3\u0dbd\u0dca \u0d91\u0d9a\u0dad\u0dd4 \u0dc0\u0dd3 \u0d91\u0dba \u0db6\u0dbd\u0dc0\u0dad\u0dca \u0dc0\u0dd3 \u0da2\u0dd3\u0dc0\u0dd2\u0dad\u0dba\u0da7 \u0dba\u0dc4\u0db4\u0dad \u0dc3\u0dd0\u0dbd\u0dc3\u0dd9\u0db1\u0dc0\u0dcf. \u0dc3\u0dad\u0dd4\u0da7 \u0dc0\u0dcf\u0dc3\u0db1\u0dcf\u0dc0 \u0db4\u0dd1\u0daf\u0dd3 \u0dc3\u0dde\u0db7\u0dcf\u0d9c\u0dca\u200d\u0dba\u0dc0\u0dad\u0dca \u0da2\u0dd3\u0dc0\u0dd2\u0dad\u0dba\u0d9a\u0dca \u0d8b\u0dbb\u0dd4\u0db8 \u0dc0\u0dd9\u0db1\u0dc0\u0dcf. \u0d92 \u0db1\u0dd2\u0dc3\u0dcf \u0d85\u0dba\u0dc4\u0db4\u0dad\u0dca \u0daf\u0dd9\u0dba\u0dd2\u0db1\u0dca \u0db8\u0dd2\u0daf\u0dd3 \u0dba\u0dc4\u0db4\u0dad\u0dca \u0daf\u0dd9\u0dba\u0db8 \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0d82\u0dc0\u0db1\u0dca\u0db1. \u0d91\u0dc0\u0dd2\u0da7 \u0d9a\u0dd4\u0dc3\u0dbd\u0dba\u0dda \u0d9a\u0dbb\u0dca\u0db8 \u0dc4\u0ddc\u0db3\u0dd2\u0db1\u0dca \u0db5\u0dbd\u0daf\u0dda\u0dc0\u0dd2.\n\u2022 \u0d85\u0db4\u0dda \u0d9a\u0dca\u200d\u0dbb\u0dd2\u0dba\u0dcf\u0dc0\u0db1\u0dca \u0d85\u0db1\u0dd4\u0dc0 \u0dbd\u0dd0\u0db6\u0dd9\u0db1 \u0d9a\u0dbb\u0dca\u0db8 \u0dc0\u0dd2\u0dc0\u0dd2\u0db0 \u0d86\u0d9a\u0dcf\u0dbb\u0dba\u0da7 \u0d85\u0db4 \u0db4\u0dc3\u0dd4\u0db4\u0dc3 \u0d91\u0db1\u0dc0\u0dcf \u0db1\u0dda\u0daf?\n\u0d9a\u0dbb\u0dca\u0db8 \u0dc0\u0dd2\u0db4\u0dcf\u0d9a \u0daf\u0dd9\u0db1 \u0d86\u0d9a\u0dcf\u0dbb\u0dba \u0d9a\u0ddc\u0da7\u0dc3\u0dca \u0dc4\u0dad\u0dbb\u0d9a\u0da7 \u0db6\u0dd9\u0daf\u0dcf \u0dc0\u0dd9\u0db1\u0dca \u0dc0\u0dd9\u0db1\u0dc0\u0dcf. \u0d92\u0dc0\u0dcf \u0daf\u0dd2\u0da7\u0dca\u0da8 \u0db0\u0db8\u0dca\u0db8 \u0dc0\u0dda\u0daf\u0db1\u0dd3\u0dba \u0d9a\u0dbb\u0dca\u0db8, \u0d8b\u0db4\u0db4\u0da2\u0dca\u0da2 \u0dc0\u0dda\u0daf\u0db1\u0dd3\u0dba \u0d9a\u0dbb\u0dca\u0db8, \u0d85\u0db4\u0dbb\u0dcf \u0db4\u0dbb\u0dd2\u0dba\u0dc0\u0dda\u0daf\u0db1\u0dd3\u0dba \u0d9a\u0dbb\u0dca\u0db8 \u0dc3\u0dc4 \u0d85\u0dc4\u0ddd\u0dc3\u0dd2 \u0d9a\u0dbb\u0dca\u0db8 \u0dc0\u0dc1\u0dba\u0dd9\u0db1\u0dca \u0dc4\u0db3\u0dd4\u0db1\u0dca\u0dc0\u0db1\u0dc0\u0dcf. \u0daf\u0dd2\u0da7\u0dca\u0da8 \u0db0\u0db8\u0dca\u0db8 \u0dc0\u0dda\u0daf\u0db1\u0dd3\u0dba \u0d9a\u0dbb\u0dca\u0db8 \u0dc0\u0dc1\u0dba\u0dd9\u0db1\u0dca \u0dc4\u0db3\u0dd4\u0db1\u0dca\u0dc0\u0db1\u0dca\u0db1\u0dd9 \u0db8\u0dda \u0db7\u0dc0\u0dba\u0dda\u0daf\u0dd3\u0db8 \u0dc0\u0dd2\u0db4\u0dcf\u0d9a \u0daf\u0dd9\u0db1 \u0d9a\u0dbb\u0dca\u0db8\u0dc0\u0dbd\u0da7\u0dba\u0dd2. \u0db4\u0dcf\u0db4 \u0d9a\u0dbb\u0dca\u0db8 \u0dc0\u0dd2\u0dad\u0dbb\u0d9a\u0dca \u0db1\u0dd9\u0dc0\u0dd9\u0dba\u0dd2 \u0db4\u0dd4\u0dab\u0dca\u200d\u0dba \u0d9a\u0dbb\u0dca\u0db8\u0dc0\u0dbd\u0da7\u0daf \u0db8\u0dd9\u0dba \u0db4\u0ddc\u0daf\u0dd4\u0dba\u0dd2. \u0d8a\u0dc5\u0d9f \u0db7\u200d\u0dc0\u0dba\u0dda\u0daf\u0dd3 \u0dc0\u0dd2\u0db4\u0dcf\u0d9a \u0daf\u0dd9\u0db1 \u0d9a\u0dbb\u0dca\u0db8 \u0d8b\u0db4\u0db4\u0da2\u0dca\u0da2 \u0dc0\u0dda\u0daf\u0db1\u0dd3\u0dba \u0d9a\u0dbb\u0dca\u0db8 \u0dbd\u0dd9\u0dc3 \u0dc3\u0dbd\u0d9a\u0db1\u0dc0\u0dcf. \u0dad\u0dd4\u0db1\u0dca\u0dc0\u0db1 \u0db7\u0dc0\u0dba\u0dda \u0dc3\u0dd2\u0da7 \u0db1\u0dd2\u0dbb\u0dca\u0dc0\u0dcf\u0dab\u0dba \u0d85\u0dad\u0dca\u0db4\u0dad\u0dca\u0d9a\u0dbb\u0d9c\u0db1\u0dca\u0db1\u0dcf \u0dad\u0dd4\u0dbb\u0dd4 \u0dc0\u0dd2\u0db4\u0dcf\u0d9a \u0daf\u0dd9\u0db1 \u0d9a\u0dbb\u0dca\u0db8 \u0d85\u0db4\u0dbb\u0dcf\u0db4\u0dbb\u0dd2\u0dba \u0dc0\u0dda\u0daf\u0db1\u0dd3\u0dba \u0d9a\u0dbb\u0dca\u0db8 \u0dba\u0db1\u0dd4\u0dc0\u0dd9\u0db1\u0dca \u0dc4\u0db3\u0dd4\u0db1\u0dca\u0dc0\u0db1\u0dc0\u0dcf.\n\u0db8\u0dd4\u0d9c\u0dbd\u0db1\u0dca \u0db8\u0dc4 \u0dbb\u0dc4\u0dad\u0db1\u0dca \u0dc0\u0dc4\u0db1\u0dca\u0dc3\u0dda\u0da7 \u0dc0\u0dd2\u0db4\u0dcf\u0d9a \u0daf\u0dd4\u0db1\u0dca\u0db1\u0dda \u0d8b\u0db4\u0db4\u0da2\u0dca\u0da2 \u0dc0\u0dda\u0daf\u0db1\u0dd3\u0dba \u0d9a\u0dbb\u0dca\u0db8\u0dba \u0d85\u0db1\u0dd4\u0dc0\u0dba\u0dd2. \u0db8\u0dda \u0d85\u0dc0\u0dc3\u0dca\u0dae\u0dcf \u0dad\u0dd4\u0db1\u0da7\u0db8 \u0dc4\u0dc3\u0dd4 \u0db1\u0ddc\u0dc0\u0dd3 \u0d9a\u0dbb\u0dca\u0db8 \u0dc0\u0dd2\u0db4\u0dcf\u0d9a \u0db5\u0dbd \u0db1\u0ddc\u0daf\u0dd9\u0db1 \u0d9a\u0dbb\u0dca\u0db8\u0dba\u0d9a\u0dca\u0daf \u0dad\u0dd2\u0db6\u0dd9\u0db1\u0dc0\u0dcf. \u0d92 \u0dad\u0db8\u0dba\u0dd2 \u0dc4\u0dad\u0dbb\u0dc0\u0dd9\u0db1\u0dd2 \u0d9a\u0dbb\u0dca\u0db8\u0dba \u0dc0\u0db1 \u0d85\u0dc4\u0ddd\u0dc3\u0dd2 \u0d9a\u0dbb\u0dca\u0db8\u0dba. \u0dc0\u0dbb\u0dca\u0dad\u0db8\u0dcf\u0db1\u0dba\u0dda \u0da2\u0dd3\u0dc0\u0dad\u0dca\u0dc0\u0db1 \u0d85\u0db4\u0da7 \u0d89\u0dc4\u0dad \u0dc3\u0db3\u0dc4\u0db1\u0dca \u0d9a\u0dc5 \u0d9a\u0dbb\u0dca\u0db8 \u0dc3\u0dad\u0dbb\u0dd2\u0db1\u0dca \u0db4\u0dc5\u0db8\u0dd4 \u0d9a\u0dbb\u0dca\u0db8 \u0dad\u0dd4\u0db1\u0db8 \u0d85\u0daf\u0dcf\u0dc5 \u0dc0\u0dd9\u0db1\u0dc0\u0dcf. \u0dc4\u0dad\u0dbb\u0dc0\u0dd9\u0db1\u0dd2 \u0d9a\u0dbb\u0dca\u0db8\u0dba\u0da7 \u0dc4\u0dc3\u0dd4\u0dc0\u0db1\u0dca\u0db1\u0da7 \u0db1\u0db8\u0dca \u0d85\u0db4\u0dd2 \u0dc0\u0dd2\u0dc1\u0dcf\u0dbd \u0dc0\u0dc1\u0dba\u0dd9\u0db1\u0dca \u0d9a\u0dd4\u0dc3\u0dbd\u0dca \u0dbb\u0dd0\u0dc3\u0dca \u0d9a\u0dbb \u0dad\u0dd2\u0db6\u0dd9\u0db1\u0dca\u0db1 \u0d95\u0db1. \u0d92 \u0db1\u0dd2\u0dc3\u0dcf \u0d85\u0db4\u0dd2 \u0d9a\u0dd4\u0db8\u0d9a\u0dca \u0d9a\u0dc5\u0dad\u0dca \u0d9a\u0dd4\u0db8\u0db1 \u0d86\u0d9a\u0dcf\u0dbb\u0dba\u0da7 \u0dc3\u0dd2\u0dad\u0dd4\u0dc0\u0dad\u0dca \u0d9a\u0dbb\u0dca\u0db8\u0dba \u0db5\u0dbd\u0daf\u0dd3\u0db8\u0dd9\u0db1\u0dca \u0dc0\u0dd0\u0dc5\u0d9a\u0dd9\u0db1\u0dca\u0db1 \u0db6\u0dd0\u0dc4\u0dd0. \u0d9a\u0dbb\u0dca\u0db8\u0dba\u0dd9\u0db1\u0dca \u0dc0\u0dc5\u0d9a\u0dd2\u0db1\u0dca\u0db1 \u0db1\u0db8\u0dca \u0db8\u0dda \u0dc3\u0d82\u0dc3\u0dcf\u0dbb\u0dda \u0da0\u0d9a\u0dca\u200d\u0dbb\u0dba\u0dd9\u0db1\u0dca \u0db8\u0dd2\u0daf\u0dd3 \u0db1\u0dd2\u0dbb\u0dca\u0dc0\u0dcf\u0dab \u0dc3\u0dd4\u0dc0\u0dba \u0dbd\u0db6\u0dcf\u0d9c\u0db1\u0dca\u0db1 \u0dc0\u0dd9\u0db1\u0dc0\u0dcf. \u0db6\u0dd4\u0daf\u0dd4\u0daf\u0dc4\u0db8\u0da7 \u0d85\u0db1\u0dd4\u0dc0 \u0d85\u0db4 \u0db4\u0dc3\u0dd4\u0db4\u0dc3 \u0d91\u0db1 \u0d91\u0d9a\u0db8 \u0daf\u0dda \u0dad\u0db8\u0dba\u0dd2 \u0d9a\u0dbb\u0dca\u0db8\u0dba.\n\u2022 \u0dc3\u0d82\u0dc3\u0dcf\u0dbb \u0d9c\u0db8\u0db1 \u0daf\u0dd2\u0d9c\u0dd4 \u0dc0\u0dd9\u0db1\u0dca\u0db1\u0dad\u0dca \u0d9a\u0dbb\u0dca\u0db8\u0dba \u0db6\u0dbd\u0db4\u0dcf\u0db1\u0dc0\u0daf?\n\u0dc3\u0d82\u0dc3\u0dcf\u0dbb \u0d9c\u0db8\u0db1 \u0db4\u0dd2\u0da7\u0dd4\u0db4\u0dc3 \u0d9a\u0dbb\u0dca\u0db8\u0dba \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0db1 \u0d86\u0d9a\u0dcf\u0dbb\u0dba \u0db6\u0dd4\u0daf\u0dd4\u0dbb\u0da2\u0dcf\u0dab\u0db1\u0dca \u0dc0\u0dc4\u0db1\u0dca\u0dc3\u0dda \u0db8\u0dda \u0d86\u0d9a\u0dcf\u0dbb\u0dba\u0da7 \u0d9c\u0dcf\u0dae\u0dcf \u0db4\u0dcf\u0da8\u0dba\u0d9a\u0dd2\u0db1\u0dca \u0daf\u0dda\u0dc1\u0db1\u0dcf \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf.\n\u201c\u0d9a\u0db8\u0dca\u0db8\u0db1\u0dcf \u0dc0\u0dad\u0dca\u0dad\u0dad\u0dd2 \u0dbd\u0ddd\u0d9a\u0ddd\n\u0d9a\u0db8\u0dca\u0db8\u0db1\u0dcf \u0dc0\u0dad\u0dca\u0dad\u0d9a\u0dd2 \u0db4\u0da2\u0dcf\n\u0d9a\u0db8\u0dca\u0db8 \u0db1\u0dd2\u0db6\u0db1\u0dca\u0db0\u0db1\u0dcf \u0dc3\u0dad\u0dca\u0dad\u0dcf\n\u0dbb\u0dae\u0dc3\u0dca\u0dc3\u0dcf\u0db1\u0dd2\u0dc0 \u0dba\u0dcf\u0dba\u0dad\u0dda\u201d\n\u0db8\u0dda \u0dc3\u0dad\u0dca\u0dad\u0dca\u0dc0\u0dba\u0dcf \u0db1\u0dd0\u0dc0\u0dad - \u0db1\u0dd0\u0dc0\u0dad \u0dc3\u0dc3\u0dbb\u0dda \u0dc0\u0dd2\u0dc0\u0dd2\u0db0\u0dcf\u0d9a\u0dcf\u0dbb \u0db7\u0dc0\u0dc0\u0dbd \u0dc4\u0dd0\u0db4\u0dd2 \u0dc4\u0dd0\u0db4\u0dd3 \u0dc3\u0dc3\u0dbb \u0dc3\u0dd0\u0dbb\u0dd2\u0dc3\u0dbb\u0db1\u0dca\u0db1\u0dda \u0d9a\u0dbb\u0dca\u0db8\u0dba \u0db1\u0dd2\u0dc3\u0dba\u0dd2. \u0db4\u0d82\u0da0\u0ddd\u0db4\u0daf\u0dcf\u0db1\u0dc3\u0dca\u0d9a\u0db1\u0dca\u0db0 \u0dbd\u0ddd\u0d9a\u0dba\u0d9a\u0dca \u0d85\u0db4\u0da7 \u0d8b\u0dbb\u0dd4\u0db8 \u0dc0\u0dd4\u0dab\u0dda \u0d9a\u0dbb\u0dca\u0db8 \u0db6\u0db1\u0dca\u0db0\u0db1\u0dba \u0db1\u0dd2\u0dc3\u0dcf\u0db8\u0dba\u0dd2. \u0d9a\u0db8\u0dca\u0db8 \u0db1\u0dd2\u0db6\u0db1\u0dca\u0db0\u0db1\u0dcf \u0dc3\u0dad\u0dca\u0dad\u0dcf \u0dba\u0db1\u0dca\u0db1\u0dd9\u0db1\u0dca \u0d85\u0daf\u0dc4\u0dc3\u0dca \u0dc0\u0dd9\u0db1\u0dca\u0db1\u0dd9 \u0db8\u0dda \u0dc3\u0dad\u0dca\u0dad\u0dca\u0dc0\u0dba\u0dcf \u0dc3\u0dc3\u0dbb \u0d9c\u0dd0\u0da7\u0d9c\u0dc4\u0db1\u0dca\u0db1\u0dda \u0d9a\u0dbb\u0dca\u0db8\u0dba \u0db1\u0db8\u0dd0\u0dad\u0dd2 \u0dbb\u0dd0\u0dc4\u0dd0\u0db1\u0dd9\u0db1\u0dca \u0db6\u0dc0\u0da7\u0dba\u0dd2. \u0d9a\u0dbb\u0dad\u0dca\u0dad \u0dbb\u0ddd\u0daf\u0dba \u0d9a\u0dbb\u0dad\u0dca\u0dad\u0dba\u0da7 \u0dc3\u0dc0\u0dd2 \u0dc0\u0dd9\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dd9 \u0d9a\u0da9 \u0d87\u0dab\u0dba\u0dd9\u0db1\u0dca. \u0d92 \u0dc0\u0dcf\u0d9c\u0dda \u0d85\u0db4\u0dd2\u0dad\u0dca \u0db8\u0dda \u0dc3\u0dc3\u0dbb\u0da7 \u0dc3\u0db8\u0dca\u0db6\u0db1\u0dca\u0db0 \u0dc0\u0dd9\u0dbd\u0dcf \u0dba\u0db1\u0dca\u0db1\u0dd9 \u0d9a\u0dbb\u0dca\u0db8\u0dba \u0db1\u0dd2\u0dc3\u0dcf. \u0db8\u0dda \u0d9a\u0dcf\u0dbb\u0dab\u0dba \u0dba\u0db8\u0dd9\u0d9a\u0dca \u0dc0\u0da7\u0dc4\u0dcf \u0d9c\u0db1\u0dca\u0db1\u0dc0\u0dcf \u0db1\u0db8\u0dca \u0d94\u0dc4\u0dd4 \u0d9a\u0dbb\u0dca\u0db8\u0dba \u0d9a\u0dca\u0dc2\u0dba \u0d9a\u0dc5 \u0dba\u0dd4\u0dad\u0dd4 \u0d86\u0d9a\u0dcf\u0dbb\u0dba\u0da7 \u0db8\u0dcf\u0dbb\u0dca\u0d9c\u0dba \u0dc4\u0daf\u0dcf\u0d9c\u0db1\u0dca\u0db1\u0dc0\u0dcf. \u0db6\u0dd4\u0daf\u0dd4\u0dbb\u0da2\u0dcf\u0dab\u0db1\u0dca \u0dc0\u0dc4\u0db1\u0dca\u0dc3\u0dda \u0d85\u0db1\u0dd4\u0dc1\u0dcf\u0dc3\u0db1\u0dcf \u0d9a\u0dbb\u0db1\u0dc0\u0dcf \u0dba\u0db8\u0dd9\u0d9a\u0dca \u0d9a\u0dbb\u0dca\u0db8\u0dba \u0d9a\u0dca\u0dc2\u0dba \u0d9a\u0dc5\u0dda\u0daf \u0d94\u0dc4\u0dd4 \u0d85\u0dbb\u0dc4\u0dad\u0dca \u0db6\u0dd3\u0da2\u0dba \u0dad\u0db8 \u0db8\u0db1\u0dc3\u0dda \u0db4\u0dd0\u0dc5\u0d9a\u0dbb \u0d9c\u0dd0\u0db1\u0dd3\u0db8\u0dd9\u0db1\u0dca \u0db8\u0dc4\u0dbb\u0dc4\u0dad\u0dca \u0db6\u0dc0\u0da7 \u0db4\u0dad\u0dca\u0dc0\u0dd9\u0db1\u0dc0\u0dcf.\u201d \u0d92 \u0db1\u0dd2\u0dc3\u0dcf \u0d9a\u0dbb\u0dca\u0db8 \u0daf\u0dbb\u0dca\u0dc1\u0db1\u0dba \u0dc3\u0d82\u0d9a\u0dd3\u0dbb\u0dca\u0dab \u0dc3\u0dca\u0dc0\u0db7\u0dcf\u0dc0\u0dba\u0d9a\u0dca \u0d9c\u0db1\u0dca\u0db1\u0dcf \u0dc3\u0dda\u0db8 \u0db8\u0dc4\u0dcf \u0d9c\u0dd0\u0db9\u0dd4\u0dbb\u0d9a\u0dca\u0daf \u0dc3\u0dc4\u0dd2\u0dad \u0dc0\u0dd9\u0db1\u0dc0\u0dcf.\n\u2022 \u0dc3\u0dca\u0dc0\u0dcf\u0db8\u0dd3\u0db1\u0dca \u0dc0\u0dc4\u0db1\u0dca\u0dc3, \u0d9a\u0dbb\u0dca\u0db8 \u0db6\u0db1\u0dca\u0db0\u0db1\u0dba \u0dba\u0db1\u0dd4\u0dc0\u0dd9\u0db1\u0dca \u0d85\u0daf\u0dc4\u0dc3\u0dca \u0d9a\u0dbb\u0db1\u0dca\u0db1\u0dda \u0d9a\u0dd4\u0db8\u0d9a\u0dca\u0daf?\n\u0db4\u0dcf\u0db4\u0dba \u0d85\u0dc5\u0dd4\u0dba\u0da7 \u0dc3\u0dd0\u0d9f\u0dc0\u0dd6 \u0d9c\u0dd2\u0db1\u0dd2 \u0db4\u0dd4\u0db4\u0dd4\u0dbb\u0d9a\u0dca \u0dc3\u0dda \u0d9a\u0dcf\u0dbd\u0dba\u0dd9\u0db1\u0dca \u0dc3\u0dd0\u0d9f\u0dc0 \u0db4\u0dd4\u0daf\u0dca\u0d9c\u0dbd\u0dba\u0dcf \u0db4\u0dc3\u0dd4\u0db4\u0dc3\u0db8 \u0d91\u0db1\u0dc0\u0dcf. \u0d91\u0dba \u0dc0\u0dd2\u0db4\u0dcf\u0d9a \u0daf\u0dd9\u0db1 \u0dc3\u0dca\u0dc0\u0dbb\u0dd6\u0db4\u0dba \u0dc4\u0dbb\u0dd2\u0db8 \u0db7\u0dba\u0dcf\u0db1\u0d9a\u0dba\u0dd2. \u0d9a\u0dbb\u0dca\u0db8\u0dba \u0db8\u0dd2\u0db1\u0dd2\u0dc3\u0dcf\u0da7 \u0d8b\u0dc3\u0dd4\u0dbd\u0dcf\u0d9c\u0dad \u0db1\u0ddc\u0dc4\u0dd0\u0d9a\u0dd2 \u0dad\u0dbb\u0db8\u0da7 \u0db6\u0dbb\u0dba\u0dd2. \u0db8\u0dda \u0db6\u0dbb \u0dbb\u0dd0\u0d9c\u0dd9\u0db1 \u0dba\u0db1\u0dca\u0db1\u0dda \u0db4\u0dd4\u0daf\u0dca\u0d9c\u0dbd\u0dba\u0dcf \u0dc0\u0dd2\u0dc3\u0dd2\u0db1\u0dca\u0db8\u0dba\u0dd2. \u0db8\u0dda \u0d9a\u0dbb\u0dca\u0db8 \u0db6\u0dbb \u0d85\u0db4\u0da7 \u0d87\u0dad\u0dd2 \u0d9a\u0dbb\u0db1 \u0dad\u0dd0\u0db1\u0dd0\u0dad\u0dca\u0dad\u0dd9\u0d9a\u0dca \u0d89\u0db1\u0dca\u0db1\u0dc0\u0dcf. \u0d92 \u0d85\u0db1\u0dca \u0d9a\u0dc0\u0dbb\u0dd9\u0d9a\u0dca \u0db1\u0ddc\u0dc0\u0dd9\u0dba\u0dd2 \u0dad\u0dd8\u0dc2\u0dca\u0dab\u0dcf\u0dc0\u0dba\u0dd2. \u0d91\u0db1\u0dd2\u0dc3\u0dcf \u0d85\u0db4\u0dd2 \u0dc3\u0dd2\u0dad\u0dca\u0dc0\u0dbd\u0dd2\u0db1\u0dca \u0dad\u0dd8\u0dc2\u0dca\u0dab\u0dcf\u0dc0 \u0db6\u0dd0\u0dc4\u0dd0\u0dbb \u0d9a\u0dbb\u0db1 \u0dad\u0dbb\u0db8\u0da7 \u0d9a\u0dbb\u0dca\u0db8 \u0db6\u0dbb \u0d85\u0db4\u0dd9\u0db1\u0dca \u0d88\u0dad\u0dca\u0dc0\u0dd9\u0db1\u0dc0\u0dcf. \u0dad\u0dd8\u0dc2\u0dca\u0dab\u0dcf\u0dc0 \u0d85\u0da9\u0dd4\u0d9a\u0dbb \u0d9a\u0dd4\u0dc3\u0dbd\u0dca \u0dc0\u0dd9\u0dad \u0db4\u0dd2\u0dba \u0db8\u0db1\u0dd2\u0db1\u0dc0\u0dcf\u0db1\u0db8\u0dca \u0d85\u0db4\u0dd2 \u0db4\u0dc3\u0dd4\u0db4\u0dc3 \u0dc4\u0db9\u0dcf \u0d91\u0db1 \u0d9a\u0dbb\u0dca\u0db8 \u0db6\u0dbb \u0d85\u0db4\u0da7 \u0dc3\u0dd4\u0dc0\u0daf\u0dcf\u0dba\u0d9a\u0dba\u0dd2. \u0d92 \u0dc3\u0dd4\u0dc0\u0daf\u0dcf\u0dba\u0d9a \u0d9a\u0dbb\u0dca\u0db8 \u0db6\u0dbb \u0d85\u0db4 \u0dc0\u0dd9\u0dad \u0db1\u0dd2\u0dbb\u0dca\u0dc0\u0dcf\u0dab\u0dba \u0dc5\u0d9f\u0dcf \u0d9a\u0dbb\u0daf\u0dd3 \u0d9a\u0dca\u0dc2\u0dba \u0dc0\u0dd9\u0dbd\u0dcf \u0dba\u0db1\u0dc0\u0dcf. \u0d85\u0db4\u0dd2 \u0d9a\u0dbb\u0dca\u0db8\u0dba \u0dc0\u0dd2\u0dc1\u0dca\u0dc0\u0dcf\u0dc3 \u0d9a\u0dbb\u0db1\u0dca\u0db1 \u0d95\u0db1. \u0dc0\u0dd2\u0dc1\u0dca\u0dc0\u0dcf\u0dc3 \u0d9a\u0dc5 \u0db4\u0db8\u0dab\u0dd2\u0db1\u0dca \u0dc3\u0dd2\u0dba\u0dbd\u0dca\u0dbd \u0db1\u0dd2\u0db8\u0dcf \u0dc0\u0dd9\u0db1\u0dca\u0db1\u0dd9 \u0db1\u0dd0\u0dc4\u0dd0. \u0dc3\u0daf\u0dc4\u0da7\u0db8 \u0d9a\u0dbb\u0dca\u0db8\u0dba\u0dd9\u0db1\u0dca \u0d88\u0dad\u0dca\u0dc0\u0dd3\u0db8\u0da7 \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1\u0dca\u0db1 \u0d95\u0db1. \u0d92 \u0dc3\u0db3\u0dc4\u0dcf \u0db6\u0dd4\u0daf\u0dd4\u0dbb\u0da2\u0dcf\u0dab\u0db1\u0dca \u0dc0\u0dc4\u0db1\u0dca\u0dc3\u0dda \u0db4\u0dd9\u0db1\u0dca\u0dc0\u0dcf \u0daf\u0dd4\u0db1\u0dca \u0dc3\u0dc3\u0dbb \u0d9a\u0dad\u0dbb\u0dd2\u0db1\u0dca \u0d91\u0dad\u0dd9\u0dbb \u0dc0\u0db1 \u0d85\u0db8\u0dcf \u0db8\u0dc4\u0dcf \u0db1\u0dd2\u0dbb\u0dca\u0dc0\u0dcf\u0dab \u0dc3\u0dd4\u0dc0\u0dba \u0dbd\u0db6\u0db1\u0dca\u0db1 \u0d95\u0db1.\n\u0dc3\u0da7\u0dc4\u0db1 - \u0dc3\u0db8\u0dd2\u0db1\u0dca\u0daf \u0d8b\u0daf\u0dba \u0d9a\u0dd4\u0db8\u0dcf\u0dbb\n\u0db0\u0dbb\u0dca\u0db8  \u0dc3\u0db7\u0dcf\u0dc0"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u00a0\n\n\u0db8\u0dd3\u0da7 \u0dc0\u0dc3\u0dbb \u0d9c\u0dab\u0db1\u0d9a\u0da7 \u0d89\u0dc4\u0dad, \u0d88\u0dad \u0d85\u0dad\u0dd3\u0dad\u0dba\u0dda \u0dc3\u0db8\u0dc4\u0dbb \u0db4\u0dca\u200d\u0dbb\u0db7\u0dd6\u0db1\u0dca\u0da7, \u0db4\u0dca\u200d\u0dbb\u0db0\u0dcf\u0db1\u0dd3\u0db1\u0dca\u0da7 \u0d85\u0dba\u0dd2\u0dad\u0dd2\u0dc0 \u0dad\u0dd2\u0db6\u0dd6\u0dab\u0dda \u0dc0\u0dbd\u0dc0\u0dca \u0dc3\u0db8\u0dca\u0db4\u0dca\u200d\u0dbb\u0daf\u0dcf\u0dba\u0dda \u0db4\u0dd0\u0dbb\u0dd0\u0dab\u0dd2 \u0d9c\u0dd9\u0dc0\u0dbd\u0dca \u0dba. \u0db8\u0dda \u0dc0\u0dbd\u0dc0\u0dca \u0dc3\u0db8\u0dca\u0db4\u0dca\u200d\u0dbb\u0daf\u0dcf\u0dba\u0da7 \u0d89\u0daf\u0dd2 \u0d9a\u0dd9\u0dbb\u0dd4\u0dab\u0dd4 \u0db1\u0dd2\u0dc0\u0dcf\u0dc3, \u0dbd\u0d82\u0d9a\u0dcf\u0dc0\u0dd9 \u0dc0\u0dd2\u0dc0\u0dd2\u0db0 \u0db4\u0dca\u200d\u0dbb\u0daf\u0dda\u0dc1\u0dc0\u0dbd \u0daf\u0dd0\u0db1\u0da7\u0dad\u0dca \u0daf\u0d9a\u0dca\u0db1\u0da7 \u0dbd\u0dd0\u0db6\u0dda. \u0d92\u0dc0\u0dcf \u0d89\u0daf\u0dd2\u0d9a\u0dbb \u0dad\u0dd2\u0db6\u0dd9\u0db1 \u0db4\u0dca\u200d\u0dbb\u0daf\u0dda\u0dc1\u0dba \u0d85\u0db1\u0dd4\u0dc0, \u0d91\u0dc4\u0dd2 \u0dc4\u0dd0\u0da9\u0dbb\u0dd4\u0dc0 \u0dc0\u0dd9\u0db1\u0dc3\u0dca\u200c \u0dc0\u0dd4\u0dab\u0dad\u0dca, \u0dc3\u0db8\u0dcf\u0db1 \u0dbd\u0d9a\u0dca\u200c\u0dc2\u0dab \u0daf\u0dd0\u0d9a\u0dd2\u0dba \u0dc4\u0dd0\u0d9a\u0dd2 \u0dba.\n\u0db8\u0dda \u0dc0\u0db1\u0dc0\u0dd2\u0da7 \u0d92 \u0db4\u0dd0\u0dbb\u0dd0\u0dab\u0dd2 \u0dc3\u0db8\u0dca\u0db4\u0dca\u200d\u0dbb\u0daf\u0dcf\u0dba\u0da7 \u0dc3\u0d9a\u0dc3\u0dcf \u0dad\u0dd2\u0db6\u0dd4\u0dab\u0dd4 \u0d9c\u0dd8\u0dc4\u0dba\u0db1\u0dca, \u0d91\u0dc4\u0dd9\u0db8\u0dad\u0dca \u0db1\u0dd0\u0dad\u0dca\u0db1\u0db8\u0dca \u0dc0\u0dbd\u0dc0\u0dca \u0dc0\u0dc1\u0dba\u0dd9\u0db1\u0dca \u0dc4\u0dd0\u0db3\u0dd2\u0db1\u0dca \u0dc0\u0dd6 \u0db1\u0dd2\u0dc0\u0dcf\u0dc3 \u0daf\u0d9a\u0dca\u0db1\u0da7 \u0dbd\u0dd0\u0db6\u0dd9\u0db1\u0dca\u0db1\u0dda \u0d9a\u0dbd\u0dcf\u0dad\u0dd4\u0dbb\u0d9a\u0dd2\u0db1\u0dd2. \u0d92 ,\u0dc0\u0dbb\u0dca\u0dad\u0db8\u0dcf\u0db1 \u0db4\u0dbb\u0db8\u0dca\u0db4\u0dbb\u0dcf\u0dc0 \u0d85\u0dad\u0dd2\u0db1\u0dca \u0d91\u0db8 \u0dc0\u0dbd\u0dc0\u0dca \u0dbd\u0dd9\u0dc3 \u0dc4\u0db3\u0dd4\u0db1\u0dca\u0dc0\u0db1\u0dd4 \u0dbd\u0dd0\u0db6\u0dd6 \u0d9c\u0dd8\u0dc4, \u0d85\u0daf \u0d9a\u0dcf\u0dbd\u0dd9\u0da7 \u0db1\u0dc0\u0dd3\u0d9a\u0dbb\u0dab\u0dba \u0dc0\u0dd3, \u0dc0\u0dd9\u0db1\u0dc3\u0dca\u0dc0\u0dd3\u0db8\u0dca\u0dc0\u0dbd\u0da7 \u0db7\u0dcf\u0da2\u0db1\u0dba \u0dc0\u0dd3\u0db8 \u0db1\u0dd2\u0dc3\u0dcf \u0dba.\n\u0d91\u0dc4\u0dd9\u0dad\u0dca, \u0d92 \u0db4\u0dd0\u0dbb\u0dd0\u0dab\u0dd2 \u0dc0\u0dbd\u0dc0\u0dca \u0dc3\u0db8\u0dca\u0db4\u0dca\u200d\u0dbb\u0daf\u0dcf\u0dba\u0da7 \u0d85\u0db1\u0dd4\u0dc0 \u0db1\u0dd2\u0dbb\u0dca\u0db8\u0dcf\u0dab\u0dba \u0dc0\u0dd6, \u0dad\u0dc0\u0db8\u0dad\u0dca \u0d91\u0dbd\u0dd9\u0dc3\u0dd2\u0db1\u0dca\u0db8 \u0db4\u0dc0\u0dad\u0dca\u0dc0\u0dcf\u0d9c\u0dd9\u0db1 \u0dba\u0db1 \u0daf\u0dd9\u0db8\u0dc4\u0dbd\u0dca \u0d9c\u0dd8\u0dc4\u0dba\u0d9a\u0dca \u0dad\u0d82\u0d9c\u0dbd\u0dca\u0dbd \u0db4\u0dca\u200d\u0dbb\u0daf\u0dda\u0dc1\u0dba\u0dda \u0daf\u0dd0\u0d9a\u0dd2\u0dba \u0dc4\u0dd0\u0d9a\u0dd2 \u0dba. \u0db8\u0dd9\u0dba \u0dc0\u0dc3\u0dbb \u0dc3\u0dd2\u0dba \u0d9c\u0dab\u0db1\u0d9a\u0da7 \u0d91\u0db4\u0dd2\u0da7 \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba \u0db4\u0dcf\u0dbd\u0db1 \u0dba\u0dd4\u0d9c\u0dba\u0dda \u0d89\u0daf\u0dd2 \u0d9a\u0dbb\u0db1 \u0dbd\u0daf\u0dca\u0daf\u0d9a\u0dca \u0dc0\u0dd3\u0db8, \u0dc0\u0dd2\u0dc1\u0dda\u0dc2\u0dad\u0dca\u0dc0\u0dba\u0d9a\u0dd2. \u0db8\u0dd9\u0dba, \u0dba\u0da7\u0dad\u0dca \u0dc0\u0dd2\u0da2\u0dd2\u0dad \u0dba\u0dd4\u0d9c\u0dba\u0dda \u0dc0\u0dd2\u0daf\u0dda\u0dc1\u0dd3\u0dba \u0da2\u0dcf\u0dad\u0dd2\u0d9a\u0dba\u0db1\u0dca\u0d9c\u0dd9\u0db1\u0dca \u0d85\u0db4\u0da7 \u0daf\u0dba\u0dcf\u0daf \u0dc0\u0dd6\u0dc0\u0d9a\u0dd2.\n\u0d91\u0db8 \u0d9c\u0dd8\u0dc4\u0dba, \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0da7 \u0d85\u0dba\u0dad\u0dca, \u0dad\u0d82\u0d9c\u0dbd\u0dca\u0dbd \u0db1\u0d9c\u0dbb\u0dba \u0dad\u0dd4\u0dc5 \u0db4\u0dd2\u0dc4\u0dd2\u0da7\u0dcf \u0dad\u0dd2\u0db6\u0dda.\n\u0daf\u0dd0\u0db1\u0da7 \u0db4\u0dbb\u0db8\u0dca\u0db4\u0dbb\u0dcf \u0dad\u0dd4\u0db1\u0d9a\u0da7 \u0dc3\u0dd9\u0dc0\u0dab \u0daf\u0dd3 \u0d87\u0dad\u0dd2 \u0dad\u0d82\u0d9c\u0dbd\u0dca\u0dbd\u0dda \u0db4\u0dd2\u0dc4\u0dd2\u0da7\u0dd2 \u0db8\u0dda \u0dc0\u0dbd\u0dc0\u0dca\u0dc0, \u0d9a\u0dd2\u0dad\u0dbd\u0dcf\u0dbb\u0dd4 \u0d86\u0dbb\u0da0\u0dca\u0da0\u0dd2 \u0dc0\u0dbd\u0dc0\u0dca\u0dc0 \u0db1\u0db8\u0dca \u0dc0\u0dda. \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba \u0db4\u0dcf\u0dbd\u0db1 \u0dba\u0dd4\u0d9c\u0dba\u0dda \u0d91\u0dc0\u0d9a \u0dad\u0dd2\u0db6\u0dd6 \u0d9c\u0dd8\u0dc4 \u0db1\u0dd2\u0dbb\u0dca\u0db8\u0dcf\u0dab \u0dc1\u0dd2\u0dbd\u0dca\u0db4\u0dba\u0dda \u0dc0\u0dd2\u0dc1\u0dd2\u0dc2\u0dca\u0da7 \u0daf\u0dc3\u0dca\u0d9a\u0db8\u0dca \u0db8\u0db1\u0dcf\u0d9a\u0ddc\u0da7 \u0d91\u0d9a\u0dca\u0d9a\u0dbb\u0db8\u0dd2\u0db1\u0dca \u0d91\u0dba \u0d9c\u0ddc\u0da9\u0db1\u0d82\u0dc0\u0dcf \u0d87\u0dad.\n\u0db8\u0dda \u0d9c\u0dd8\u0dc4\u0dba\u0dda \u0d89\u0daf\u0dd2\u0dbb\u0dd2\u0db4\u0dc3 \u0db4\u0dca\u200d\u0dbb\u0dc0\u0dd2\u0dc1\u0dca\u0da7 \u0daf\u0dca\u0dc0\u0dcf\u0dbb\u0dba, \u0d9a\u0ddc\u0dc3\u0dca \u0dbd\u0dd3\u0dba\u0dd9\u0db1\u0dca \u0dad\u0dd0\u0db1\u0dd6\u0dab\u0dd4 \u0dc0\u0dd2\u0dc1\u0dcf\u0dbd \u0daf\u0ddc\u0dbb \u0d8b\u0dc5\u0dd4\u0dc0\u0dc4\u0dd4\u0dc0\u0dbd\u0dd2\u0db1\u0dca \u0dba\u0dd4\u0d9a\u0dca\u0dad \u0dba. \u0daf\u0dd9\u0db8\u0dc4\u0dbd\u0dca \u0db8\u0db1\u0dca\u0daf\u0dd2\u0dbb\u0dba\u0d9a\u0dca \u0dbd\u0dd9\u0dc3 \u0dad\u0db1\u0dcf \u0d87\u0dad\u0dd2 \u0db8\u0dd9\u0dc4\u0dd2 \u0dc3\u0ddc\u0dbd\u0dca\u0daf\u0dbb\u0dba, \u0db8\u0dd4\u0dc5\u0dd4\u0db8\u0db1\u0dd2\u0db1\u0dca\u0db8 \u0d9a\u0ddc\u0dc3\u0dca \u0daf\u0dd0\u0dc0\u0dba\u0dd9\u0db1\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb \u0dad\u0dd2\u0db6\u0dda. \u0d91\u0dba\u0da7 \u0d9c\u0ddc\u0da9 \u0dc0\u0dd0\u0daf\u0dd3\u0db8 \u0dc3\u0db3\u0dc4\u0dcf \u0dc3\u0d9a\u0dc3\u0dca \u0d9a\u0dbb \u0d87\u0dad\u0dd2 \u0db4\u0da9\u0dd2 \u0db4\u0dd9\u0dc5 \u0daf \u0d9a\u0ddc\u0dc3\u0dca \u0daf\u0dd0\u0dc0\u0dba\u0dd9\u0db1\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb \u0d87\u0dad\u0dd2 \u0d85\u0dad\u0dbb, \u0d91\u0db8 \u0d85\u0dad\u0dca\u0dc0\u0dd0\u0da7\u0dd9\u0dc4\u0dd2 \u0dc3\u0db8\u0dc4\u0dbb \u0d9a\u0ddc\u0da7\u0dc3\u0dca \u0d85\u0db4\u0dd6\u0dbb\u0dd4 \u0dbd\u0dd2\u0dba \u0d9a\u0dd0\u0da7\u0dba\u0db8\u0dca \u0dc3\u0dc4\u0dd2\u0dad\u0dc0, \u0d9a\u0dc5\u0dd4\u0dc0\u0dbb \u0dbd\u0dd3\u0dba\u0dd9\u0db1\u0dca \u0db1\u0dd2\u0db8\u0dc0\u0dcf \u0d87\u0dad.\n\u0d88\u0dad \u0d85\u0dad\u0dd3\u0dad\u0dba\u0dda \u0db8\u0dd9\u0d9a\u0dbd \u0db8\u0dd9\u0db1\u0dca \u0db1\u0dc0\u0dd3\u0db1 \u0dad\u0dcf\u0d9a\u0dca\u0dc2\u0dab\u0dba \u0db1\u0ddc\u0dad\u0dd2\u0db6\u0dd4\u0dab\u0dd4 \u0dba\u0dd4\u0d9c\u0dba\u0d9a, \u0daf\u0ddc\u0dbb \u0d8b\u0dc5\u0dd4\u0dc0\u0dc4\u0dd4 \u0d86\u0daf\u0dd2\u0dba\u0dd9\u0dc4\u0dd2 \u0db8\u0dda \u0d85\u0db4\u0dd6\u0dbb\u0dd4 \u0dbd\u0dd2\u0dba \u0d9a\u0dd0\u0da7\u0dba\u0db8\u0dca \u0d86\u0dbb\u0dca\u0dc2\u0dab\u0dd3\u0dba \u0dbd\u0dd9\u0dc3 \u0db1\u0dd2\u0db8 \u0d9a\u0dbb \u0d87\u0dad\u0dd2 \u0d85\u0db1\u0dca\u0daf\u0db8, \u0dc3\u0dd2\u0dad\u0dca \u0d9c\u0db1\u0dca\u0db1\u0dcf \u0dc3\u0dd4\u0dc5\u0dd4 \u0dba.\n\u0db8\u0dd9\u0dc4\u0dd2 \u0db8\u0dd4\u0dbd\u0dca \u0dc4\u0dd2\u0db8\u0dd2\u0d9a\u0dbb\u0dd4\u0dc0\u0db1\u0dca \u0dc0\u0db1\u0dca\u0db1\u0dda, \u0db8\u0dd3\u0da7 \u0dc3\u0dd2\u0dba \u0dc0\u0dc3\u0dbb\u0d9a\u0da7 \u0d91\u0db4\u0dd2\u0da7 \u0dad\u0d82\u0d9c\u0dbd\u0dca\u0dbd\u0dda \u0db4\u0dca\u200d\u0dbb\u0db7\u0dd6 \u0db0\u0db1\u0dc0\u0dad\u0dca \u0db4\u0dc0\u0dd4\u0dbd\u0d9a\u0dca \u0dc0\u0dd6 , \u0d89\u0d82\u0d9c\u0dca\u200d\u0dbb\u0dd3\u0dc3\u0dd2 \u0d86\u0dab\u0dca\u0da9\u0dd4\u0dc0\u0dd9\u0db1\u0dca \u0dbd\u0daf \u0d86\u0dbb\u0da0\u0dca\u0da0\u0dd2 \u0dad\u0db1\u0dad\u0dd4\u0dbb \u0dc4\u0dd9\u0dc0\u0dad\u0dca \u201c\u0d9a\u0dd2\u0dad\u0dbd\u0dcf\u0dbb\u0dd4 \u0d86\u0dbb\u0da0\u0dca\u0da0\u0dd2\u201d \u0dad\u0dcf\u0db1\u0dcf\u0db1\u0dca\u0dad\u0dbb\u0dba\u0dd9\u0db1\u0dca \u0db4\u0dd2\u0daf\u0dd4\u0db8\u0dca \u0dbd\u0dd0\u0db6\u0dd6 , \u0daf\u0ddc\u0db1\u0dca \u0da2\u0db1\u0dca\u0db4\u0dd2\u0dc3\u0dca \u0d85\u0db8\u0dbb\u0dc3\u0dd2\u0d82\u0dc4 \u0d9a\u0dd2\u0dad\u0dbd\u0dcf\u0dbb\u0dd4 \u0d86\u0dbb\u0da0\u0dca\u0da0\u0dd2 \u0db8\u0dd4\u0dbd\u0dcf\u0daf\u0dd1\u0db1\u0dd2\u0dad\u0dd4\u0db8\u0dcf \u0dc4\u0dcf \u0d94\u0dc4\u0dd4\u0d9c\u0dda \u0db4\u0dca\u200d\u0dbb\u0dd2\u0dba \u0db6\u0dd2\u0dbb\u0dd2\u0dba \u0dc0\u0dd6 , \u0db8\u0dd2\u0da0\u0dd9\u0dbd\u0dca \u0db1\u0ddd\u0db1\u0dcf \u0d85\u0db8\u0dbb\u0dc3\u0dd2\u0d82\u0dc4 \u0d86\u0dbb\u0da0\u0dca\u0da0\u0dd2 \u0dc4\u0dcf\u0db8\u0dd2\u0db1\u0dda\u0dba\u0dd2.\n\u0d89\u0db1\u0dca \u0db4\u0dc3\u0dd4\u0dc0 \u0daf\u0dd9\u0dc0\u0dd0\u0db1\u0dd2 \u0db4\u0dbb\u0db8\u0dca\u0db4\u0dbb\u0dcf\u0dc0 \u0dbd\u0dd9\u0dc3 \u0db8\u0dda \u0d9c\u0dd8\u0dc4\u0dba \u0dad\u0dd4\u0dc5 \u0db4\u0daf\u0dd2\u0d82\u0da0\u0dd2\u0dc0 \u0dc3\u0dd2\u0da7 \u0d87\u0dad\u0dca\u0dad\u0dda, \u0d9a\u0dd2\u0dad\u0dbd\u0dcf\u0dbb\u0dd4 \u0d86\u0dbb\u0da0\u0dca\u0da0\u0dd2 \u0db8\u0dd4\u0dbd\u0dcf\u0daf\u0dd1\u0db1\u0dd2\u0dc0\u0dbb\u0dba\u0dcf\u0d9c\u0dda \u0daf\u0dd2\u0dba\u0dab\u0dd2\u0dba \u0dc4\u0dcf \u0d87\u0dba\u0d9c\u0dda \u0dc0\u0dd2\u0dc0\u0dcf\u0dc4\u0d9a \u0dc3\u0dd0\u0db8\u0dd2\u0dba\u0dcf \u0dc0\u0db1, \u0dc3\u0dd2\u0dc5\u0dd4\u0db8\u0dd2\u0dab \u0db4\u0dd4\u0dc0\u0dad\u0dca\u0db4\u0dad\u0dda \u0dc4\u0dd2\u0da7\u0db4\u0dd4 \u0db4\u0dca\u200d\u0dbb\u0db0\u0dcf\u0db1 \u0d9a\u0dbb\u0dca\u0dad\u0dd8\u0dc0\u0dbb\u0dba\u0d9a\u0dd4 \u0dc0\u0db1, \u0db1\u0dd0\u0dc3\u0dd3 \u0d9c\u0dd2\u0dba \u0db1\u0dd2\u0db8\u0dbd\u0dca \u0dc4\u0ddc\u0dbb\u0dab \u0db8\u0dc4\u0dad\u0dcf \u0dba. \u0daf\u0dd0\u0db1\u0da7 \u0dad\u0dd4\u0db1\u0dca \u0dc0\u0dd0\u0db1\u0dd2 \u0db4\u0dbb\u0db8\u0dca\u0db4\u0dbb\u0dcf\u0dc0 \u0dbd\u0dd9\u0dc3 \u0dc0\u0dbb\u0dca\u0dad\u0db8\u0dcf\u0db1\u0dba\u0dda \u0db8\u0dda \u0d9c\u0dd8\u0dc4\u0dba\u0dda \u0db4\u0daf\u0dd2\u0d82\u0da0\u0dd2\u0dc0 \u0dc3\u0dd2\u0da7\u0dd2\u0db1\u0dca\u0db1\u0dda, \u0d91\u0db8 \u0daf\u0dd9\u0db4\u0dbd\u0d9c\u0dda \u0db4\u0dd4\u0dad\u0dca\u200d\u0dbb\u0dba\u0d9a\u0dd4 \u0dc0\u0db1, \u0db4\u0dc1\u0dd4 \u0dc0\u0ddb\u0daf\u0dca\u200d\u0dba \u0d85\u0d82\u0dc1\u0dba\u0dda \u0dc3\u0dad\u0dca\u0dc0 \u0dc3\u0d82\u0dc0\u0dbb\u0dca\u0db0\u0db1 \u0d8b\u0db4\u0daf\u0dda\u0dc1\u0d9a\u0dc0\u0dbb\u0dba\u0d9a\u0dd4 \u0dbd\u0dd9\u0dc3 \u0dc3\u0dda\u0dc0\u0dba \u0d9a\u0dc5, \u0dc0\u0dd2\u0dc1\u0dca\u200d\u0dbb\u0dcf\u0db8 \u0dbd\u0dad\u0dca \u0d9a\u0dd3\u0dbb\u0dca\u0dad\u0dd2 \u0dc4\u0ddc\u0dbb\u0dab \u0db8\u0dc4\u0dad\u0dcf \u0dba.\n\u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0dad\u0dd2\u0db6\u0dd9\u0db1 \u0db4\u0dde\u0dbb\u0dcf\u0dab\u0dd2\u0d9a \u0d9c\u0dd8\u0dc4 \u0db1\u0dd2\u0dbb\u0dca\u0db8\u0dcf\u0dab\u0dba\u0d9a\u0dca \u0dbd\u0dd9\u0dc3 \u0db8\u0dda \u0dc3\u0dca\u0dae\u0dcf\u0db1\u0dba \u0dc4\u0dd0\u0db3\u0dd2\u0db1\u0dca\u0dc0\u0dd2\u0dba \u0dc4\u0dd0\u0d9a\u0dd2 \u0d85\u0dad\u0dbb, \u0db8\u0dda \u0dc0\u0db1 \u0dc0\u0dd2\u0da7 \u0d91\u0db8 \u0d9c\u0ddc\u0da9\u0db1\u0dd0\u0d9c\u0dd2\u0dbd\u0dca\u0dbd\u0dda \u0db4\u0dde\u0dbb\u0dcf\u0dab\u0dd2\u0d9a \u0db6\u0dc0\u0da7 \u0dc4\u0dcf\u0db1\u0dd2\u0dba\u0d9a\u0dca \u0db1\u0ddc\u0dc0\u0db1 \u0db4\u0dbb\u0dd2\u0daf\u0dca\u0daf\u0dd9\u0db1\u0dca \u0d91\u0dc4\u0dd2 \u0db1\u0da9\u0dad\u0dca\u0dad\u0dd4 \u0d9a\u0da7\u0dba\u0dd4\u0dad\u0dd4 \u0dc3\u0dd2\u0daf\u0dd4 \u0d9a\u0dbb , \u0d86\u0dbb\u0d9a\u0dca\u0dc2\u0dcf \u0d9a\u0dbb\u0db8\u0dd2\u0db1\u0dca \u0dad\u0dd2\u0db6\u0dda.\n\u0dc3\u0da7\u0dc4\u0db1 \u0dc4\u0dcf \u0da2\u0dcf\u0dba\u0dcf\u0dbb\u0dd6\u0db4\u0dbb\u0ddd\u0dc4\u0dab \u0d86\u0dbb\u0dd2\u0dba\u0dbb\u0dad\u0dca\u0db1 \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0dc0\u0dd2\u0dc1\u0dda\u0dc2\n\u00a0\n\u0d86\u0dbd\u0dd2\u0db1\u0dca\u0daf\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0d89\u0d9a\u0dd4\u0dad\u0dca \u0daf\u0dd9\u0dc3\u0dd0\u0db8\u0dca\u0db6\u0dbb\u0dca \u0db8\u0dc3 \u0db4\u0dd0\u0dc0\u0dd0\u0dad\u0dd2 \u0d85\u0db0\u0dca\u200d\u0dba\u0dba\u0db1 \u0db4\u0ddc\u0daf\u0dd4 \u0dc3\u0dc4\u0dad\u0dd2\u0d9a \u0db4\u0dad\u0dca\u200d\u0dbb \u0dc3\u0dcf\u0db8\u0dcf\u0db1\u0dca\u200d\u0dba \u0db4\u0dd9\u0dc5 \u0dc0\u0dd2\u0db7\u0dcf\u0d9c\u0dba\u0dd9\u0db1\u0dca \u0dc0\u0dd2\u0dc1\u0dd2\u0dc2\u0dca\u0da7 \u0dc3\u0dcf\u0db8\u0dcf\u0dbb\u0dca\u0dae\u0dba\u0db1\u0dca \u0db1\u0dc0\u0dba\u0d9a\u0dca \u0dbd\u0db6\u0dcf \u0d9c\u0dd9\u0db1 \u0d8b\u0dc3\u0dc3\u0dca \u0db4\u0dd9\u0dc5 \u0dc4\u0dd0\u0daf\u0dd0\u0dbb\u0dd3\u0db8\u0da7 \u0dc3\u0dd4\u0daf\u0dd4\u0dc3\u0dd4\u0d9a\u0db8\u0dca \u0dbd\u0db6\u0dcf \u0d87\u0dad\u0dd2 \u0dc4\u0dbd\u0dcf\u0dc0\u0dad \u0d9a\u0dcf\u0dbb\u0dca\u0db8\u0dd9\u0dbd\u0dca \u0db6\u0dcf\u0dbd\u0dd2\u0d9a\u0dcf \u0db8\u0dc4 \u0dc0\u0dd2\u0daf\u0dd4\u0dc4\u0dbd\u0dda \u0dc3\u0dd2\u0dc3\u0dd4\u0dc0\u0dd2\u0dba\u0db1\u0dca \u0dad\u0dd4\u0db1\u0dca \u0daf\u0dd9\u0db1\u0d9a\u0dd4\u0d9c\u0dda \u0d8b\u0dc3\u0dc3\u0dca \u0db4\u0dd9\u0dc5 \u0d85\u0db0\u0dca\u200d\u0dba\u0dcf\u0db4\u0db1 \u0d9a\u0da7\u0dba\u0dd4\u0dad\u0dd4 \u0dc3\u0db3\u0dc4\u0dcf \u0dc4\u0dbd\u0dcf\u0dc0\u0dad \u0dc3\u0dd2\u0d82\u0dc4 \u0dc3\u0db8\u0dcf\u0da2\u0dba \u0dc0\u0dd2\u0dc3\u0dd2\u0db1\u0dca \u0dc1\u0dd2\u0dc2\u0dca\u200d\u0dba\u0dad\u0dca\u0dc0 \u0dad\u0dd4\u0db1\u0d9a\u0dca \u0db4\u0dd2\u0dbb\u0dd2\u0db1\u0db8\u0dcf \u0d87\u0dad.\n\u0d92 \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc0\u0dd6 \u0da0\u0dd9\u0d9a\u0dca\u0db4\u0dad \u0dc3\u0dd2\u0d82\u0dc4 \u0dc0\u0ddb\u0daf\u0dca\u200d\u0dba \u0da7\u0dba\u0dd2\u0da7\u0dc3\u0dca \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4 \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0dc0\u0dd2\u0daf\u0dd4\u0dc4\u0dbd\u0dca\u0db4\u0dad\u0dd2\u0db1\u0dd2 \u0db4\u0dca\u200d\u0dbb\u0dd2\u0dba\u0d82\u0d9a\u0dcf \u0d9a\u0db1\u0dca\u200d\u0dba\u0dcf \u0dc3\u0ddc\u0dba\u0dd4\u0dbb\u0dd2\u0dba \u0dc0\u0dd9\u0dad \u0db4\u0dd2\u0dbb\u0dd2\u0db1\u0dd0\u0db8\u0dd4 \u0d85\u0dba\u0dd4\u0dbb\u0dd4. \u0dc0\u0dd9\u0dc5\u0dd9\u0db3 \u0dc0\u0dca\u200d\u0dba\u0dcf\u0db4\u0dcf\u0dbb\u0dd2\u0d9a \u0dc3\u0dd2\u0d82\u0dc4 \u0dc3\u0dd2\u0dad\u0dcf\u0dbb\u0dcf\u0db8\u0db1\u0dca \u0dc3\u0dad\u0dca\u200d\u0dba\u0dc0\u0dda\u0dbd\u0dca \u0dc4\u0dcf \u0dc3\u0dd2\u0d82\u0dc4 \u0dc3\u0dd2\u0dad\u0dca\u0dad\u0db8\u0dca\u0db4\u0dbd\u0db8\u0dca \u0db8\u0dc4\u0dad\u0dca\u0dc0\u0dbb\u0dd4\u0daf \u0da2\u0dcf\u0dba\u0dcf\u0dbb\u0dd6\u0db4\u0dba\u0dda \u0dc3\u0dd2\u0da7\u0dd2\u0dad\u0dd2.\n\u0db8\u0dd4\u0db1\u0dca\u0db1\u0dda\u0dc1\u0dca\u0dc0\u0dbb\u0db8 \u0dc3\u0db8\u0dd6\u0dc4 \u0d8a. \u0dc3\u0dd3. \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4\n\u0d9a\u0dd2\u0dad\u0dd4\u0db1\u0dd4 \u0db8\u0dd2\u0dab"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u00a0\n\n\u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1\u0dda \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca \u0dc3\u0db8\u0dd4\u0dc5\u0dd4\u0dc0 \u0d85\u0daf \u0da2\u0db1\u0db4\u0dad\u0dd2 \u0db4\u0dca\u200d\u0dbb\u0db0\u0dcf\u0db1\u0dad\u0dca\u0dc0\u0dba\u0dd9\u0db1\u0dca\n\u0db8\u0dcf\u0db1\u0dc0 \u0dc1\u0dd2\u0dc2\u0dca\u0da7\u0dcf\u0da0\u0dcf\u0dbb\u0dba\u0dda \u0dad\u0dd3\u0dbb\u0dab\u0dcf\u0dad\u0dca\u0db8\u0d9a \u0dc3\u0dcf\u0db0\u0d9a\u0dba \u0d94\u0dc4\u0dd4\u0dba, \u0dc0\u0dd2\u0dc1\u0dca\u0dc0\u0dba\u0dda \u0dc1\u0dca\u200d\u0dbb\u0dda\u0dc2\u0dca\u0da8\u0dad\u0db8 \u0db1\u0dd2\u0dbb\u0dca\u0db8\u0dcf\u0dab\u0dba \u0d94\u0dc4\u0dd4\u0dba. \u0db8\u0dd9\u0dc0\u0db1\u0dca \u0dc3\u0dcf\u0dc4\u0dd2\u0dad\u0dca\u200d\u0dba\u0db8\u0dba \u0db1\u0dd2\u0dbb\u0dca\u0dc0\u0da0\u0db1\u0dba\u0db1\u0dca\u0da7 \u0db4\u0dcf\u0dad\u0dca\u200d\u0dbb \u0dc0\u0dd6 \u0daf\u0dbb\u0dd4\u0dc0\u0dcf \u0db1\u0dd2\u0dbb\u0dca\u0dc0\u0da0\u0db1\u0dba\u0da7 \u0dc4\u0dc3\u0dd4 \u0d9a\u0dc5 \u0db1\u0ddc\u0dc4\u0dd0\u0d9a\u0dd2 \u0dad\u0dbb\u0db8\u0dca\u0dba. \u0dc5\u0db8\u0dcf \u0dbd\u0ddc\u0dc0 \u0dc3\u0dd4\u0db1\u0dca\u0daf\u0dbb\u0dba, \u0d85\u0dc4\u0dd2\u0d82\u0dc3\u0d9a\u0dba, \u0db4\u0dd2\u0dc0\u0dd2\u0dad\u0dd4\u0dbb\u0dd4\u0dba.\n\u0d91\u0dc4\u0dd9\u0dad\u0dca \u0db8\u0dd2\u0db1\u0dd2\u0dc3\u0dca\u0d9a\u0db8\u0da7 \u0dc0\u0da9\u0dcf \u0db8\u0dd4\u0daf\u0dbd\u0da7 \u0d9a\u0dd1\u0daf\u0dbb \u0dc0\u0dcf\u0dab\u0dd2\u0da2 \u0dc3\u0db8\u0dcf\u0da2\u0dba \u0dad\u0dd4\u0dc5 \u0d85\u0daf \u0daf\u0dbb\u0dd4\u0dc0\u0db1\u0dca \u0d85\u0dc5\u0dd9\u0dc0\u0dd2 \u0db7\u0dcf\u0dab\u0dca\u0da9\u0dba\u0d9a\u0dca \u0db6\u0dc0\u0da7 \u0db4\u0dad\u0dca\u0dc0 \u0d87\u0dad. \u0dc0\u0dd2\u0dc0\u0dd2\u0db0 \u0da2\u0dcf\u0dc0\u0dcf\u0dbb\u0db8\u0dca\u0d9a\u0dbb\u0dd4\u0dc0\u0db1\u0dca\u0d9c\u0dda \u0d9c\u0ddc\u0daf\u0dd4\u0dbb\u0d9a\u0dca \u0db6\u0dc0\u0da7 \u0db4\u0dad\u0dca\u0dc0 \u0d87\u0dad. \u0db8\u0dda \u0dad\u0dad\u0dca\u0dad\u0dca\u0dc0\u0dba\u0dd9\u0db1\u0dca \u0da2\u0dcf\u0dad\u0dd2\u0dba\u0dda \u0d85\u0db1\u0dcf\u0d9c\u0dad\u0dba \u0dc0\u0dd6 \u0daf\u0dbb\u0dd4 \u0db4\u0dbb\u0db4\u0dd4\u0dbb \u0db1\u0dd2\u0daf\u0dc4\u0dc3\u0dca \u0d9a\u0dbb \u0d9c\u0dd0\u0db1\u0dd3\u0db8 \u0d9a\u0dcf\u0dbd\u0dd3\u0db1 \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0d9a\u0dd2. \u0d91\u0db8 \u0dba\u0dd4\u0d9c\u0dba\u0dda \u0d85\u0dc0\u0dc1\u0dca\u200d\u0dba\u0dad\u0dcf\u0dc0 \u0db8\u0dd0\u0db1\u0dc0\u0dd2\u0db1\u0dca \u0dc4\u0db3\u0dd4\u0db1\u0dcf\u0d9c\u0dad\u0dca \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0daf\u0dd0\u0dba\u0dda \u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0dd0\u0d9a\u0dd3\u0db8 \u0dc3\u0db3\u0dc4\u0dcf \u2018\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4\u2019 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0dd0\u0d82\u0dc0\u0dd3\u0dba.\n\u0dc3\u0db8\u0dcf\u0da2\u0dba \u0dad\u0dd4\u0dc5 \u0daf\u0dd0\u0db1\u0da7 \u0db4\u0dd0\u0dad\u0dd2\u0dbb \u0db4\u0dc0\u0dad\u0dd2\u0db1 \u0dc0\u0dd2\u0dc0\u0dd2\u0db0 \u0dc0\u0dca\u200d\u0dba\u0dc3\u0db1\u0dba\u0db1\u0dca\u0d9c\u0dd9\u0db1\u0dca \u0daf\u0dbb\u0dd4 \u0db4\u0dbb\u0db4\u0dd4\u0dbb \u0d86\u0dbb\u0d9a\u0dca\u0dc2\u0dcf \u0d9a\u0dbb\u0d9c\u0dd0\u0db1\u0dd3\u0db8 \u0db4\u0dca\u200d\u0dbb\u0db8\u0dd4\u0d9b \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0d9a\u0dca \u0dbd\u0dd9\u0dc3 \u0dc4\u0db3\u0dd4\u0db1\u0dcf\u0d9c\u0dd9\u0db1 \u0d85\u0db4\u0dba\u0ddd\u0da2\u0db1\u0dba, \u0d85\u0db4\u0dc4\u0dbb\u0dab\u0dba \u0dc0\u0dd0\u0dc5\u0dd0\u0d9a\u0dca\u0dc0\u0dd3\u0db8, \u0d86\u0dbb\u0d9a\u0dca\u0dc2\u0dcf\u0dc0 \u0dad\u0dc4\u0dc0\u0dd4\u0dbb\u0dd4 \u0d9a\u0dd2\u0dbb\u0dd3\u0db8, \u0dc3\u0dde\u0d9b\u0dca\u200d\u0dba \u0db4\u0ddd\u0dc2\u0dab\u0dba \u0dc4\u0dcf \u0dc3\u0dd4\u0db6\u0dc3\u0dcf\u0db0\u0db1\u0dba, \u0db4\u0dde\u0dbb\u0dd4\u0dc2 \u0dc3\u0d82\u0dc0\u0dbb\u0dca\u0db0\u0db1\u0dba \u0d85\u0db0\u0dca\u200d\u0dba\u0dcf\u0db4\u0db1 \u0dc4\u0dcf \u0da2\u0dd3\u0dc0\u0db1 \u0d9a\u0dd4\u0dc3\u0dbd\u0dad\u0dcf \u0db1\u0dd0\u0d82\u0dc0\u0dd3\u0db8 \u0dba\u0db1 \u0db4\u0dc3\u0dca\u0dc0\u0dd0\u0daf\u0dd1\u0dbb\u0dd4\u0db8\u0dca \u0d85\u0d82\u0dc1 \u0d94\u0dc3\u0dca\u0dc3\u0dda, \u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4, \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd9\u0dbb\u0dda.\n\u0d92 \u0da2\u0db1\u0dcf\u0db0\u0dd2\u0db4\u0dad\u0dd2 \u0d9a\u0dcf\u0dbb\u0dca\u0dba\u0dcf\u0dbd\u0dba \u0dc4\u0dbb\u0dc4\u0dcf \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0db1 \u0db4\u0dca\u200d\u0dbb\u0db8\u0dd4\u0d9b \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba\u0d9a\u0dca \u0dc0\u0dc1\u0dba\u0dd9\u0db1\u0dd2. \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf\u0d9c\u0dda \u0db8\u0d9f \u0db4\u0dd9\u0db1\u0dca\u0dc0\u0dd3\u0db8 \u0db8\u0dad \u0db8\u0dda \u0dc0\u0dd2\u0dc2\u0dba\u0da7 \u0d85\u0daf\u0dcf\u0dc5 \u0dc3\u0dd2\u0dba\u0dbd\u0dd4\u0db8 \u0d86\u0dba\u0dad\u0db1\u0dc0\u0dbd \u0db4\u0dca\u200d\u0dbb\u0db0\u0dcf\u0db1\u0dd3\u0db1\u0dca \u0dc4\u0dcf \u0dc0\u0dd9\u0db1\u0dad\u0dca \u0d85\u0daf\u0dcf\u0dc5 \u0db4\u0dcf\u0dbb\u0dca\u0dc1\u0dca\u0dc0\u0dba\u0db1\u0dca\u0d9c\u0dda \u0dc3\u0dc4\u0db7\u0dcf\u0d9c\u0dd3\u0dad\u0dca\u0dc0\u0dba\u0dd9\u0db1\u0dca \u0dc3\u0dcf\u0d9a\u0da0\u0dca\u0da1\u0dcf \u0dc0\u0da7 \u0d9c\u0dab\u0db1\u0dcf\u0dc0\u0d9a\u0dca\u0db8 \u0db4\u0dc0\u0dad\u0dca\u0dc0\u0db1 \u0dbd\u0daf\u0dd3. \u0db8\u0dda\u0dc0\u0dcf\u0dba\u0dda \u0daf\u0dd3 \u0dc3\u0dcf\u0d9a\u0da0\u0dca\u0da1\u0dcf\u0dc0\u0da7 \u0db6\u0db3\u0dd4\u0db1\u0dca \u0dc0\u0dd6 \u0db4\u0dca\u200d\u0dbb\u0db0\u0dcf\u0db1\n\u0d9a\u0dbb\u0dd4\u0dab\u0dd4 \u0d85\u0dad\u0dbb \u0d9c\u0dd8\u0dc4\u0dc3\u0dca\u0dae \u0dc4\u0dd2\u0d82\u0dc3\u0db1\u0dba, \u0dbd\u0dd2\u0d82\u0d9c\u0dd2\u0d9a \u0d85\u0db4\u0dba\u0ddd\u0da2\u0db1\u0dba, \u0db4\u0ddd\u0dc2\u0dab \u0dc4\u0dcf \u0dc3\u0dde\u0d9b\u0dca\u200d\u0dba\u0db8\u0dba \u0d9c\u0dd0\u0da7\u0dbd\u0dd4, \u0db8\u0dad\u0dca\u0daf\u0dca\u200d\u0dbb\u0dc0\u0dca\u200d\u0dba\u0dc0\u0dbd\u0da7 \u0dc4\u0dcf \u0dc0\u0dd2\u0dc0\u0dd2\u0db0 \u0d85\u0db4\u0dbb\u0dcf\u0db0\u0dc0\u0dbd\u0da7 \u0dba\u0ddc\u0db8\u0dd4\u0dc0\u0dd3\u0db8, \u0db4\u0dbb\u0dd2\u0dc0\u0dcf\u0dc3 \u0d9c\u0dad\u0dc0\u0dd3\u0db8, \u0db4\u0dc0\u0dd4\u0dbd\u0dca \u0db4\u0dca\u200d\u0dbb\u0dc1\u0dca\u0db1 \u0db1\u0dd2\u0dc3\u0dcf \u0d85\u0dc3\u0dbb\u0dab\u0db7\u0dcf\u0dc0\u0dba\u0da7 \u0db4\u0dad\u0dca\u0dc0\u0dd3\u0db8 \u0dc4\u0dcf \u0d86\u0db6\u0dcf\u0db0\u0dd2\u0dad \u0dad\u0dad\u0dca\u0dad\u0dca\u0dc0\u0dba\u0db1\u0dca \u0dc0\u0dd0\u0db1\u0dd2 \u0dc0\u0dd2\u0dc0\u0dd2\u0db0 \u0db4\u0dd0\u0dad\u0dd2\u0d9a\u0da9\u0dba\u0db1\u0dca \u0dc0\u0dd2\u0dba. \u0dad\u0dc0\u0daf, \u0db8\u0dda \u0d9c\u0dd0\u0da7\u0dbd\u0dd4 \u0d9a\u0dca\u200d\u0dbb\u0db8\u0dc0\u0dad\u0dca \u0db4\u0dbb\u0dd2\u0daf\u0dd2 \u0d9a\u0da9\u0dd2\u0db1\u0db8\u0dd2\u0db1\u0dca \u0dc0\u0dd2\u0dc3\u0db3\u0dd3\u0db8 \u0dc3\u0db3\u0dc4\u0dcf \u0dc0\u0dd6 \u0db4\u0dca\u200d\u0dbb\u0dad\u0dd2\u0d9a\u0dbb\u0dca\u0db8 \u0d85\u0db1\u0dca\u0dad\u0dbb\u0dca\u0d9c\u0dad \u0dc0\u0dd6 \u0db1\u0dd2\u0dc1\u0dca\u0da0\u0dd2\u0dad \u0d9a\u0dcf\u0dbd \u0dbb\u0dcf\u0db8\u0dd4\u0dc0\u0d9a\u0dca \u0dc3\u0dc4\u0dd2\u0dad \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd3 \u0dc3\u0dd0\u0dbd\u0dd0\u0dc3\u0dca\u0db8\u0d9a\u0dca \u0dc3\u0d9a\u0dc3\u0dca \u0d9a\u0dbb, \u0dc0\u0dc3\u0dbb \u0dad\u0dd4\u0db1\u0d9a\u0dca \u0dad\u0dd4\u0dc5 \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0dd0\u0d82\u0dc0\u0dd2\u0dba \u0dba\u0dd4\u0dad\u0dd4 \u0db6\u0dc0 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf\u0d9c\u0dda \u0d85\u0daf\u0dc4\u0dc3 \u0dc0\u0dd2\u0dba.\n\u0d92 \u0d85\u0db1\u0dd4\u0dc0 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2 \u0dc3\u0db8\u0dca\u0db4\u0dcf\u0daf\u0db1\u0dba, \u0db1\u0dd3\u0dad\u0dd2 \u0db4\u0dca\u200d\u0dbb\u0dad\u0dd2\u0dc3\u0d82\u0dc3\u0dca\u0d9a\u0dbb\u0dab\u0dba \u0dc4\u0dcf \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8, \u0d86\u0dba\u0dad\u0db1 \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8 \u0dc4\u0dcf \u0dba\u0da7\u0dd2\u0dad\u0dbd \u0db4\u0dc4\u0dc3\u0dd4\u0d9a\u0db8\u0dca \u0dc3\u0d82\u0dc0\u0dbb\u0dca\u0db0\u0db1\u0dba, \u0dc5\u0db8\u0dba\u0dd2\u0db1\u0dca\u0d9c\u0dda \u0dc1\u0dcf\u0dbb\u0dd3\u0dbb\u0dd2\u0d9a \u0dc3\u0dd4\u0dc0\u0dad\u0dcf\u0dc0 \u0daf\u0dd0\u0db1\u0dd4\u0db8 \u0dc4\u0dcf \u0d9a\u0dd4\u0dc3\u0dbd\u0dad\u0dcf \u0dc0\u0dbb\u0dca\u0db0\u0db1\u0dba \u0dba\u0db1 \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0db1\u0dca \u0dba\u0da7\u0dad\u0dda, \u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4, \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0dc3\u0d9a\u0dc3\u0dca \u0d9a\u0dbb \u0d87\u0dad.\n\u0dba\u0dc4\u0db4\u0dad\u0dca \u0dc3\u0db8\u0dcf\u0da2\u0dd3\u0dba \u0db4\u0dca\u200d\u0dbb\u0dad\u0dd2\u0db1\u0dd2\u0dbb\u0dca\u0db8\u0dcf\u0dab\u0dba\u0d9a\u0dca \u0d8b\u0daf\u0dd9\u0dc3\u0dcf \u0dc5\u0db8\u0dcf \u0dc0\u0dd2\u0dba\u0dd9\u0dc4\u0dd2 \u0db8\u0dcf\u0db1\u0dc3\u0dd2\u0d9a \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dca\u200d\u0dbb\u0db8\u0dcf\u0db1\u0dd4\u0d9a\u0dd6\u0dbd\u0dc0, \u0dc0\u0dd2\u0db0\u0dd2\u0db8\u0dad\u0dca\u0dc0 \u0dc3\u0dc4 \u0dba\u0dc4\u0db4\u0dad\u0dca \u0d86\u0d9a\u0dcf\u0dbb\u0dba\u0dd9\u0db1\u0dca \u0dc3\u0dd2\u0daf\u0dd4\u0d9a\u0dc5 \u0dba\u0dd4\u0dad\u0dd4 \u0d85\u0dad\u0dbb, \u0d92 \u0dad\u0dd4\u0dc5\u0dd2\u0db1\u0dca \u0db5\u0dbd\u0daf\u0dcf\u0dba\u0dd3, \u0d9c\u0dd4\u0dab\u0d9c\u0dbb\u0dd4\u0d9a, \u0db1\u0dd3\u0dad\u0dd2\u0d9c\u0dbb\u0dd4\u0d9a \u0dc3\u0dc4 \u0dba\u0dc4\u0db4\u0dad\u0dca \u0db4\u0dd4\u0dbb\u0dc0\u0dd0\u0dc3\u0dd2\u0dba\u0db1\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dbb \u0d9c\u0dd0\u0db1\u0dd3\u0db8\u0da7 \u0d85\u0dc0\u0d9a\u0dcf\u0dc1\u0dba \u0dc3\u0dd0\u0dbd\u0dc3\u0dd9\u0db1\u0dd4 \u0d87\u0dad. \u0db1\u0dd6\u0dad\u0db1 \u0db8\u0db1\u0ddd \u0dc0\u0dd2\u0daf\u0dca\u200d\u0dba\u0dcf\u0dc0 \u0dad\u0dd4\u0dc5\u0dd2\u0db1\u0dca \u0d85\u0db1\u0dcf\u0dc0\u0dbb\u0dab\u0dba \u0d9a\u0dbb\u0d9c\u0dd9\u0db1 \u0d87\u0dad\u0dca\u0dad\u0dda \u0dc5\u0daf\u0dbb\u0dd4 \u0dc0\u0dd2\u0dba\u0dd9\u0dc4\u0dd2 \u0d85\u0dad\u0dca\u0dc0\u0dd2\u0db3\u0dd3\u0db8\u0da7 \u0dc3\u0dd2\u0daf\u0dd4\u0dc0\u0db1 \u0d85\u0dc4\u0dd2\u0dad\u0d9a\u0dbb \u0db6\u0dbd\u0db4\u0dd1\u0db8\u0dca \u0db4\u0dd4\u0daf\u0dca\u0d9c\u0dbd \u0d86\u0d9a\u0dbd\u0dca\u0db4\n\u0dc4\u0dcf \u0d9a\u0dd4\u0dc3\u0dbd\u0dad\u0dcf \u0dc0\u0dbb\u0dca\u0db0\u0db1\u0dba \u0d9a\u0dd9\u0dbb\u0dd9\u0dc4\u0dd2 \u0d85\u0dc4\u0dd2\u0dad\u0d9a\u0dbb \u0d86\u0d9a\u0dcf\u0dbb\u0dba\u0da7 \u0db6\u0dbd\u0db4\u0dcf\u0db1 \u0db6\u0dc0\u0dba\u0dd2.\n\u0d92 \u0d85\u0db1\u0dd4\u0dc0, \u0d85\u0daf \u0daf\u0dc0\u0dc3\u0dda \u0d85\u0dc0\u0dc1\u0dca\u200d\u0dba\u0dad\u0dcf\u0dc0 \u0dc0\u0dd3 \u0d87\u0dad\u0dca\u0dad\u0dda \u0daf\u0dbb\u0dd4\u0dc0\u0db1\u0dca \u0d9a\u0dd9\u0dbb\u0dd9\u0dc4\u0dd2 \u0dc5\u0daf\u0dbb\u0dd4 \u0dc0\u0dd2\u0dba\u0dd9\u0dc4\u0dd2 \u0d85\u0dad\u0dca\u0dc0\u0dd2\u0db3\u0dd2\u0db8\u0da7 \u0dc3\u0dd2\u0daf\u0dd4\u0dc0\u0db1 \u0d85\u0dc4\u0dd2\u0dad\u0d9a\u0dbb \u0db6\u0dbd\u0db4\u0dd1\u0db8\u0dca \u0dc4\u0dd0\u0d9a\u0dd2\u0dad\u0dcf\u0dad\u0dca \u0daf\u0dd4\u0dbb\u0da7 \u0d85\u0dc0\u0db8 \u0d9a\u0dd2\u0dbb\u0dd3\u0db8\u0dba\u0dd2. \u0db4\u0dde\u0dbb\u0dd4\u0dc2 \u0dc3\u0d82\u0dc0\u0dbb\u0dca\u0db0\u0db1\u0dba \u0db4\u0dd2\u0dc5\u0dd2\u0db6\u0db3 \u0dc3\u0db8\u0dcf\u0da2\u0dba\u0dda \u0daf\u0dd0\u0db1\u0dd4\u0dc0\u0dad\u0dca\u0db7\u0dcf\u0dc0\u0dba \u0d89\u0dc4\u0dc5 \u0db1\u0d82\u0dc0\u0dd3\u0db8 \u0db8\u0dda \u0dc3\u0db3\u0dc4\u0dcf \u0d85\u0dad\u0dca\u200d\u0dba\u0dc0\u0dc1\u0dca\u200d\u0dba \u0d9a\u0dbb\u0dd4\u0dab\u0d9a\u0dd2.\n\u0d92 \u0d85\u0db1\u0dd4\u0dc0 \u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0d85\u0db1\u0dcf\u0d9c\u0dad\u0dba \u0daf\u0dd2\u0db1\u0db1 \u0daf\u0dbb\u0dd4\u0dc0\u0ddd \u0db4\u0dde\u0dbb\u0dd4\u0dc2 \u0dc3\u0d82\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1 \u0da2\u0db1\u0dcf\u0db0\u0dd2\u0db4\u0dad\u0dd2 \u0d9a\u0dcf\u0dbb\u0dca\u0dba\u0dcf\u0dbd\u0dba \u0db8\u0d9c\u0dd2\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb\u0dba\u0dd2. \u0d92 \u0d85\u0db1\u0dd4\u0dc0 \u0dc0\u0dd0\u0da9\u0db8\u0dd4\u0dc5\u0dd4 \u0dc3\u0dc4 \u0dc3\u0dcf\u0d9a\u0da0\u0dca\u0da1\u0dcf \u0dc0\u0da7 \u0d9c\u0dab\u0db1\u0dcf\u0dc0\u0d9a\u0dca \u0db4\u0dd0\u0dc0\u0dd0\u0dad\u0dca\u0dc0\u0dd4\u0dab\u0dd4 \u0d85\u0dad\u0dbb, \u0d92 \u0dad\u0dd4\u0dc5\u0dd2\u0db1\u0dca \u0daf\u0dbb\u0dd4\u0dc0\u0db1\u0dca\u0d9c\u0dda \u0db4\u0dde\u0dbb\u0dd4\u0dc2\u0dad\u0dca\u0dc0\u0dba \u0d89\u0dc4\u0dc5 \u0db1\u0dd0\u0d82\u0dc0\u0dd3\u0db8 \u0dc3\u0db3\u0dc4\u0dcf \u0d9c\u0dad\u0dba\u0dd4\u0dad\u0dd4 \u0d9a\u0dca\u200d\u0dbb\u0dd2\u0dba\u0dcf\u0db8\u0dcf\u0dbb\u0dca\u0d9c \u0dc4\u0dcf \u0d85\u0dc0\u0dc1\u0dca\u200d\u0dba \u0dc0\u0dd0\u0da9\u0dc3\u0da7\u0dc4\u0db1\u0dca \u0dba\u0ddd\u0d9c\u0dca\u200d\u0dba \u0db4\u0dbb\u0dd2\u0daf\u0dd2 \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dbb \u0dad\u0dd2\u0db6\u0dda. \u0d91\u0dba \u0d85\u0db0\u0dca\u200d\u0dba\u0dcf\u0db4\u0db1, \u0dc3\u0dde\u0d9b\u0dca\u200d\u0dba \u0dc4\u0dcf \u0db4\u0dbb\u0dd2\u0db4\u0dcf\u0dbd\u0db1 \u0d9a\u0dca\u0dc2\u0dda\u0dad\u0dca\u200d\u0dbb \u0dc4\u0dbb\u0dc4\u0dcf \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca \u0db8\u0da7\u0dca\u0da7\u0db8\u0dd2\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb\u0db8\u0dd2\u0db1\u0dca \u0db4\u0dc0\u0dad\u0dd3.\n\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda 2018 \u0dc0\u0dc3\u0dbb \u0dad\u0dd4\u0dc5 \u0dc0\u0dd2\u0dc1\u0dda\u0dc2 \u0d9a\u0dcf\u0dbb\u0dca\u0dba\u0dba\u0db1\u0dca \u0dbb\u0dd0\u0dc3\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0da7 \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dbb \u0d87\u0dad. \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca \u0db8\u0da7\u0dca\u0da7\u0db8\u0dd2\u0db1\u0dca \u0db8\u0dda \u0dc0\u0dd0\u0da9\u0dc3\u0da7\u0dc4\u0db1 \u0dc4\u0db3\u0dd4\u0db1\u0dca\u0dc0\u0dcf \u0daf\u0dd9\u0db8\u0dd2\u0db1\u0dca \u0daf\u0dbb\u0dd4\u0dc0\u0db1\u0dca \u0dc3\u0db8\u0dca\u0db6\u0db1\u0dca\u0db0\u0dc0 \u0db4\u0dd0\u0db1 \u0db1\u0dd0\u200d\u0d9f\u0dd3 \u0d87\u0dad\u0dd2 \u0d9c\u0dd0\u0da7\u0dbd\u0dd4 \u0dc3\u0db3\u0dc4\u0dcf \u0db4\u0dcf\u0dbb\u0dca\u0dc1\u0dca\u0dc0\u0d9a\u0dcf\u0dbb\u0dd3 \u0d86\u0dba\u0dad\u0db1 \u0dc3\u0db8\u0d9f \u0d92\u0d9a\u0dcf\u0db6\u0daf\u0dca\u0db0\u0dc0 \u0d85\u0dc0\u0dc1\u0dca\u200d\u0dba \u0dc0\u0dd2\u0dc3\u0db3\u0dd4\u0db8\u0dca \u0dbd\u0db6\u0dcf\u0daf\u0dd3\u0db8\u0da7 \u0d85\u0db4\u0dda\u0d9a\u0dca\u0dc2\u0dcf \u0d9a\u0dd9\u0dbb\u0dda.\n\n\u0d91\u0dc3\u0dda\u0db8 \u0dc0\u0dd2\u0db1\u0dca\u0daf\u0dd2\u0dad \u0daf\u0dbb\u0dd4\u0dc0\u0db1\u0dca \u0d85\u0db0\u0dd2\u0d9a\u0dbb\u0dab\u0dba \u0dc0\u0dd9\u0dad \u0db4\u0dca\u200d\u0dbb\u0dc0\u0dcf\u0dc4\u0db1\u0dba \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0db4\u0dc5\u0dcf\u0dad\u0dca \u0db4\u0dbb\u0dd2\u0dc0\u0dcf\u0dc3 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4 \u0db1\u0dc0\u0dba \u0dc3\u0db3\u0dc4\u0dcf \u0dc0\u0db1 \u0dc0\u0dcf\u0dc4\u0db1 9\u0d9a\u0dca \u0dbd\u0db6\u0dcf\u0daf\u0dd3\u0db8, \u0d86\u0db6\u0dcf\u0db0 \u0dc3\u0dc4\u0dd2\u0dad \u0daf\u0dbb\u0dd4\u0dc0\u0db1\u0dca \u0dc3\u0dd2\u0da7\u0dd2\u0db1 \u0db4\u0dcf\u0dc3\u0dbd\u0dca \u0dc3\u0db3\u0dc4\u0dcf \u0db4\u0dca\u200d\u0dbb\u0dc0\u0dda\u0dc1 \u0db8\u0dcf\u0dbb\u0dca\u0d9c \u0d87\u0dad\u0dd4\u0dc5\u0dd4 \u0d85\u0db1\u0dd9\u0d9a\u0dd4\u0dad\u0dca \u0db4\u0dc4\u0dc3\u0dd4\u0d9a\u0db8\u0dca \u0dc0\u0dd0\u0da9\u0dd2 \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8 \u0db8\u0dd9\u0db1\u0dca\u0db8 \u0d94\u0dc0\u0dd4\u0db1\u0dca\u0d9c\u0dda \u0db4\u0dc0\u0dd4\u0dbd\u0dca \u0dc3\u0db3\u0dc4\u0dcf \u0d86\u0dbb\u0dca\u0dae\u0dd2\u0d9a \u0db8\u0da7\u0dca\u0da7\u0db8 \u0d89\u0dc4\u0dc5 \u0db1\u0dd0\u0d82\u0dc0\u0dd3\u0db8 \u0dc3\u0db3\u0dc4\u0dcf \u0dc0\u0dd0\u0da9\u0dc3\u0da7\u0dc4\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8, \u0dc5\u0db8\u0dcf \u0db1\u0da9\u0dd4 \u0d9a\u0da9\u0dd2\u0db1\u0db8\u0dd2\u0db1\u0dca \u0dc0\u0dd2\u0dc3\u0db3\u0dd3\u0db8\u0da7 \u0d85\u0dc0\u0dc1\u0dca\u200d\u0dba \u0db4\u0dd2\u0dba\u0dc0\u0dbb \u0d9c\u0dd0\u0db1\u0dd3\u0db8 \u0db8\u0dd2\u0db1\u0dca \u0db4\u0dca\u200d\u0dbb\u0db0\u0dcf\u0db1 \u0dad\u0dd0\u0db1\u0d9a\u0dca \u0d9c\u0db1\u0dd3.\n\u0db8\u0dd9\u0dba \u0da2\u0dcf\u0dad\u0dd2\u0d9a \u0db8\u0da7\u0dca\u0da7\u0db8\u0dda \u0dc3\u0dd0\u0dbd\u0dd0\u0dc3\u0dca\u0db8\u0d9a\u0dca \u0dbd\u0dd9\u0dc3 \u0db8\u0dd4\u0dc5\u0dd4 \u0daf\u0dd2\u0dc0\u0dba\u0dd2\u0db1\u0db8 \u0d86\u0dc0\u0dbb\u0dab\u0dba \u0dc0\u0db1 \u0db4\u0dbb\u0dd2\u0daf\u0dd2 \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0dd0\u0dc0\u0dd9\u0db1 \u0d85\u0dad\u0dbb, \u0d89\u0dc4\u0dad \u0db4\u0dca\u200d\u0dbb\u0db8\u0dd4\u0d9b \u0d9a\u0dca\u0dc2\u0dda\u0dad\u0dca\u200d\u0dbb\u0dba\u0db1\u0dca\u0da7 \u0d85\u0daf\u0dcf\u0dc5 \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0d9a\u0db8\u0dca, \u0d92\u0dc0\u0dcf \u0db4\u0dc0\u0dbb\u0dcf \u0daf\u0dd3 \u0d87\u0dad\u0dd2 \u0d86\u0dba\u0dad\u0db1 \u0dc0\u0dd2\u0dc3\u0dd2\u0db1\u0dca \u0db1\u0dd2\u0dc1\u0dca\u0da0\u0dd2\u0dad \u0d9a\u0dcf\u0dbd\u0dbb\u0dcf\u0db8\u0dd4\u0dc0 \u0dad\u0dd4\u0dc5 \u0d89\u0da7\u0dd4 \u0d9a\u0dc5 \u0dba\u0dd4\u0dad\u0dd4 \u0dc0\u0dda. \u0dad\u0dc0\u0daf, \u0d85\u0dc0\u0dc1\u0dca\u200d\u0dba \u0d85\u0dc0\u0dc3\u0dca\u0dae\u0dcf\u0dc0\u0db1\u0dca\u0dc4\u0dd2 \u0daf\u0dd3 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0d86\u0dba\u0dad\u0db1, \u0dbb\u0dcf\u0da2\u0dca\u200d\u0dba \u0db1\u0ddc\u0dc0\u0db1 \u0dc3\u0d82\u0dc0\u0dd2\u0db0\u0dcf\u0db1, \u0db4\u0dde\u0daf\u0dca\u0d9c\u0dbd\u0dd2\u0d9a \u0d85\u0d82\u0dc1\u0dba, \u0d86\u0d9c\u0db8\u0dd2\u0d9a \u0dc3\u0d82\u0dc0\u0dd2\u0db0\u0dcf\u0db1 \u0dc4\u0dcf \u0dc0\u0dd9\u0db1\u0dad\u0dca \u0db4\u0dca\u200d\u0dbb\u0da2\u0dcf \u0dc3\u0d82\u0dc0\u0dd2\u0db0\u0dcf\u0db1\u0dc0\u0dbd \u0dc3\u0dc4\u0dba\u0ddd\u0d9c\u0dba \u0dbd\u0db6\u0dcf \u0d9c\u0dd0\u0db1\u0dd3\u0db8 \u0dc3\u0dd2\u0daf\u0dd4 \u0d9a\u0dbb\u0dba\u0dd2. \u0dc3\u0dd0\u0dbd\u0dd0\u0dc3\u0dca\u0db8 \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0dd0\u0d82\u0dc0\u0dd3\u0db8\u0dd9\u0db1\u0dca \u0db4\u0dc3\u0dd4 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf\u0d9c\u0dda \u0d85\u0db4\u0dda\u0d9a\u0dca\u0dc2\u0dcf\u0dc0 \u0d85\u0db1\u0dd4\u0dc0 \u0dad\u0dcf\u0d9a\u0dca\u0dc2\u0dab\u0dba\u0da7 \u0dc0\u0dc4\u0dbd\u0dca \u0dc0\u0dd6 \u0dc4\u0dd4\u0daf\u0d9a\u0dbd\u0dcf \u0daf\u0dbb\u0dd4\u0dc0\u0d9a\u0dd4 \u0dc0\u0dd9\u0db1\u0dd4\u0dc0\u0da7, \u0daf\u0dda\u0dc1\u0dd3\u0dba \u0dc3\u0d82\u0dc3\u0dca\u0d9a\u0dd8\u0dad\u0dd2\u0dba \u0dc4\u0dcf \u0dc3\u0dde\u0db1\u0dca\u0daf\u0dbb\u0dca\u0dba \u0dc0\u0dd0\u0dc5\u0db3\u0d9c\u0dad\u0dca \u0dc3\u0dd4\u0dbb\u0d9a\u0dca\u0dc2\u0dd2\u0dad \u0dc3\u0db8\u0dcf\u0da2\u0dba\u0d9a \u0dc0\u0dd9\u0dc3\u0dd9\u0db1 \u0daf\u0dbb\u0dd4\u0dc0\u0d9a\u0dd4 \u0dc1\u0dca\u200d\u0dbb\u0dd3\u00a0\u0dbd\u0d82\u0d9a\u0dcf\u0dc0 \u0dad\u0dd4\u0dc5 \u0db6\u0dd2\u0dc4\u0dd2 \u0d9a\u0dd2\u0dbb\u0dd3\u0db8\u0da7 \u0db8\u0d9f \u0dc3\u0dd0\u0dbd\u0dc3\u0dd9\u0db1\u0dd4 \u0d87\u0dad. \u0d85\u0dc0\u0dc3\u0dcf\u0db1 \u0dc0\u0dc1\u0dba\u0dd9\u0db1\u0dca \u0dc3\u0db3\u0dc4\u0db1\u0dca \u0d9a\u0dc5 \u0dba\u0dd4\u0dad\u0dd4 \u0dc0\u0dd0\u0daf\u0d9c\u0dad\u0dca \u0d9a\u0dbb\u0dd4\u0dab\u0d9a\u0dca \u0dc0\u0db1\u0dd4\u0dba\u0dda, \u0dc3\u0dd0\u0dbd\u0dd0\u0dc3\u0dca\u0db8\u0dda \u0d85\u0dbb\u0db8\u0dd4\u0dab\u0dd4 \u0d89\u0da7\u0dd4 \u0d9a\u0dbb \u0d9c\u0dd0\u0db1\u0dd3\u0db8 \u0dc4\u0dd4\u0daf\u0dd4 \u0d86\u0dba\u0dad\u0db1\u0dd2\u0d9a \u0dc4\u0dcf \u0db1\u0dd3\u0dad\u0dd2\u0db8\u0dba \u0dbb\u0dcf\u0db8\u0dd4\u0dc0\u0d9a\u0dca \u0dad\u0dd4\u0dc5 \u0db4\u0db8\u0dab\u0d9a\u0dca \u0dc3\u0dd2\u0daf\u0dd4 \u0d9a\u0dc5 \u0db1\u0ddc\u0dc4\u0dd0\u0d9a\u0dd2 \u0d85\u0dad\u0dbb, \u0d92 \u0dc3\u0db3\u0dc4\u0dcf \u0dc3\u0db8\u0dc3\u0dca\u0dad \u0dc3\u0db8\u0dcf\u0da2\u0dba\u0dda\u0db8 \u0d9a\u0dd0\u0db4\u0dc0\u0dd3\u0db8 \u0dc4\u0dcf \u0dc0\u0d9c\u0d9a\u0dd3\u0db8 \u0d85\u0dad\u0dca\u200d\u0dba\u0dcf\u0dc0\u0dc1\u0dca\u200d\u0dba \u0dc0\u0db1 \u0db6\u0dc0\u0dba\u0dd2.\n\u0daf\u0dbb\u0dd4\u0dc0\u0db1\u0dca \u0dc3\u0dd4\u0dbb\u0d9a\u0dd2\u0db8\u0dd4 \u0da2\u0dcf\u0dad\u0dd2\u0d9a \u0dc0\u0dd0\u0da9\u0dc3\u0da7\u0dc4\u0db1 \u0dba\u0da7\u0dad\u0dda \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba \u0dad\u0dd4\u0dc5 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0da7 \u0db1\u0dd2\u0dba\u0db8\u0dd2\u0dad \u0dc0\u0dca\u200d\u0dba\u0dcf\u0db4\u0dd8\u0dad\u0dd2 \u0dbb\u0dd0\u0dc3\u0d9a\u0dca \u0d85\u0daf \u0daf\u0dd2\u0db1 \u0d86\u0dbb\u0db8\u0dca\u0db7 \u0d9a\u0dd9\u0dbb\u0dda.\n\u0d91\u0db8\u0dd9\u0db1\u0dca\u0db8 \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2 \u0d9a\u0db1\u0d9c\u0db4\u0dd4\u0dbb\u0db8\u0dca \u0dc0\u0dd2\u0daf\u0dca\u200d\u0dba\u0dcf\u0dbd\u0dba \u0dc0\u0dd9\u0db1\u0dd4\u0dc0\u0dd9\u0db1\u0dca \u0d89\u0daf\u0dd2\u0d9a\u0dc5 \u0db1\u0dc0 \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0dab\u0dba \u0dc3\u0dd2\u0dc3\u0dd4 \u0d85\u0dba\u0dd2\u0dad\u0dd2\u0dba\u0da7 \u0db4\u0dd0\u0dc0\u0dd0\u0dbb\u0dd3\u0db8, \u0d8b\u0dad\u0dd4\u0dbb\u0dd4 \u0db4\u0dc5\u0dcf\u0dad\u0dda \u0dc5\u0db8\u0dcf \u0db1\u0dd2\u0dc0\u0dcf\u0dc3 \u0dc4\u0dcf \u0dbb\u0dd0\u0db3\u0dc0\u0dd4\u0db8\u0dca \u0db1\u0dd2\u0dc0\u0dcf\u0dc3\u0dc0\u0dbd \u0dbb\u0dd0\u0d9a\u0dc0\u0dbb\u0dab\u0dba \u0dbd\u0db6\u0db1 \u0daf\u0dbb\u0dd4\u0dc0\u0db1\u0dca\u0da7 \u0dc0\u0da9\u0dcf \u0dba\u0dc4\u0db4\u0dad\u0dca \u0db4\u0dbb\u0dd2\u0dc3\u0dbb\u0dba\u0d9a\u0dca \u0db1\u0dd2\u0dbb\u0dca\u0db8\u0dcf\u0dab\u0dba \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0dad\u0ddd\u0dbb\u0dcf\u0d9c\u0dad\u0dca \u0dc5\u0db8\u0dcf \u0db1\u0dd2\u0dc0\u0dcf\u0dc3 \u0dc4\u0dcf \u0dbb\u0dd0\u0db3\u0dc0\u0dd4\u0db8\u0dca \u0db1\u0dd2\u0dc0\u0dcf\u0dc3\u0dc0\u0dbd \u0db1\u0dc0\u0dd3\u0d9a\u0dbb\u0dab\u0dba \u0dc4\u0dcf \u0db4\u0dca\u200d\u0dbb\u0dad\u0dd2\u0dc3\u0d82\u0dc3\u0dca\u0d9a\u0dbb\u0dab \u0d9a\u0da7\u0dba\u0dd4\u0dad\u0dd4 \u0dc0\u0dd9\u0db1\u0dd4\u0dc0\u0dd9\u0db1\u0dca \u0db4\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0dbd\u0db6\u0dcf\u0daf\u0dd3\u0db8, \u0d86\u0db6\u0dcf\u0db0 \u0dc3\u0dc4\u0dd2\u0dad \u0daf\u0dbb\u0dd4\u0dc0\u0db1\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0dbd\u0db6\u0db1 \u0d8b\u0dad\u0dd4\u0dbb\u0dd4 \u0db4\u0dc5\u0dcf\u0dad\u0dda \u0db4\u0dcf\u0dc3\u0dbd\u0dca 25\u0d9a, \u0db4\u0dca\u200d\u0dbb\u0dc0\u0dda\u0dc1 \u0db8\u0dcf\u0dbb\u0dca\u0d9c \u0dc4\u0dcf \u0d85\u0db1\u0dd9\u0d9a\u0dd4\u0dad\u0dca \u0db4\u0dc4\u0dc3\u0dd4\u0d9a\u0db8\u0dca \u0dc3\u0d82\u0dc0\u0dbb\u0dca\u0db0\u0db1\u0dba\u0da7 \u0d85\u0daf\u0dcf\u0dc5 \u0db8\u0dd6\u0dbd\u0dca\u200d\u0dba \u0db4\u0dca\u200d\u0dbb\u0dad\u0dd2\u0db4\u0dcf\u0daf\u0db1\n\u0dbd\u0db6\u0dcf\u0daf\u0dd3\u0db8, \u0dc0\u0d9a\u0dd4\u0d9c\u0da9\u0dd4 \u0dbb\u0ddd\u0d9c \u0d85\u0dc0\u0daf\u0dcf\u0db1\u0db8\u0dd9\u0db1\u0dca \u0daf\u0dbb\u0dd4\u0dc0\u0db1\u0dca \u0db8\u0dd4\u0daf\u0dcf \u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0db4\u0dd2\u0dbb\u0dd2\u0dc3\u0dd2\u0daf\u0dd4 \u0db4\u0dcf\u0db1\u0dd3\u0dba \u0da2\u0dbd \u0db4\u0dc3\u0dd4\u0d9a\u0db8\u0dca \u0db1\u0ddc\u0db8\u0dd0\u0dad\u0dd2 \u0db4\u0dc0\u0dd4\u0dbd\u0dca 1,000\u0d9a\u0da7 \u0d9c\u0dd8\u0dc4\u0dc3\u0dca\u0dae \u0da2\u0dbd \u0db4\u0dd9\u0dbb\u0db1 \u0dbd\u0db6\u0dcf\u0daf\u0dd3\u0db8, \u0db4\u0dd6\u0dbb\u0dca\u0dc0 \u0dc5\u0db8\u0dcf \u0dc0\u0dd2\u0dba \u0dc3\u0d82\u0dc0\u0dbb\u0dca\u0db0\u0db1\u0dba \u0dc3\u0db3\u0dc4\u0dcf \u0dad\u0ddd\u0dbb\u0dcf\u0d9c\u0dad\u0dca \u0db4\u0dd9\u0dbb \u0db4\u0dcf\u0dc3\u0dbd\u0dca\u0dc0\u0dbd\u0da7 \u0db4\u0ddc\u0dad\u0dca \u0d9a\u0da7\u0dca\u0da7\u0dbd, \u0dbd\u0dd3\u0db6\u0da9\u0dd4 \u0dc3\u0dc4 \u0d9a\u0dca\u200d\u0dbb\u0dd3\u0da9\u0dcf \u0d8b\u0db4\u0d9a\u0dbb\u0dab \u0dbd\u0db6\u0dcf\u0daf\u0dd3\u0db8, \u0d85\u0db1\u0dcf\u0dbb\u0d9a\u0dca\u0dc2\u0dd2\u0dad\u0dc0 \u0daf\u0dd2\u0dc0\u0dd2 \u0d9c\u0dd9\u0dc0\u0db1 \u0daf\u0dbb\u0dd4\u0dc0\u0db1\u0dca \u0dc3\u0dc4\u0dd2\u0dad \u0db4\u0dc0\u0dd4\u0dbd\u0dca \u0dc3\u0db3\u0dc4\u0dcf \u0db8\u0dd6\u0dbd\u0dca\u200d\u0dba \u0d86\u0db0\u0dcf\u0dbb \u0dc3\u0dd0\u0db4\u0dba\u0dd3\u0db8 \u0d87\u0dad\u0dd4\u0dc5\u0dd4 \u0dc0\u0dd0\u0da9\u0dc3\u0da7\u0dc4\u0db1\u0dca \u0dbb\u0dd0\u0dc3\u0d9a\u0dca \u0dc4\u0dd9\u0da7 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf\u0d9c\u0dda \u0db4\u0dca\u200d\u0dbb\u0db0\u0dcf\u0db1\u0dad\u0dca\u0dc0\u0dba\u0dd9\u0db1\u0dca \u0dc3\u0dd2\u0daf\u0dd4\u0dc0\u0dd9\u0dba\u0dd2.\n\u0db8\u0db1\u0ddd \u0d8b\u0db4\u0daf\u0dda\u0dc1\u0db1\u0dba, \u0db1\u0dd3\u0dad\u0dd2 \u0d8b\u0db4\u0daf\u0dda\u0dc1\u0db1\u0dba \u0dc4\u0dcf \u0db4\u0dd0\u0db8\u0dd2\u0dab\u0dd2\u0dbd\u0dd2 \u0db7\u0dcf\u0dbb\u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0da2\u0d82\u0d9c\u0db8 \u0dc3\u0dda\u0dc0\u0dcf\u0dc0\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8 \u0daf \u0db8\u0dda \u0d8b\u0dad\u0dca\u0dc3\u0dc0 \u0db7\u0dd6\u0db8\u0dd2\u0dba\u0dda \u0daf\u0dd3 \u0dc3\u0dd2\u0daf\u0dd4 \u0d9a\u0dd9\u0dbb\u0dda.\n\u0db4\u0dd3. \u0d92. \u0d91\u0dc3\u0dca. \u0db4\u0dca\u200d\u0dbb\u0daf\u0dd3\u0db4\u0dd2\u0d9a\u0dcf\n\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0d9a\u0dd2\u0dbb\u0dd2\u0dc0\u0dd9\u0dc4\u0dd9\u0dbb \u0dc0\u0dd2\u0dc4\u0dcf\u0dbb\u0dcf\u0db0\u0dd2\u0db4\u0dad\u0dd2 \u0d9a\u0ddc\u0db6\u0dc0\u0d9a \u0db0\u0db8\u0dca\u0db8\u0dd2\u0db1\u0dca\u0daf \u0dc4\u0dd2\u0db8\u0dd2\u0dba\u0db1\u0dca\u0da7 \u0dc0\u0dd9\u0da9\u0dd2 \u0dad\u0dd0\u0db6\u0dd6 \u0db6\u0dc0\u0da7 \u0dc3\u0dd0\u0d9a\u0d9a\u0dbb\u0db1 \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca \u0dad\u0d82\u0d9c\u0dbd\u0dca\u0dbd \u0d9a\u0ddc\u0da7\u0dca\u0da8\u0dcf\u0dc3 \u0d85\u0db4\u0dcf\u0dbb\u0db0 \u0d92\u0d9a\u0d9a\u0dba\u0dda \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc0\u0dd2\u0dc3\u0dd2\u0db1\u0dca \u0d85\u0dad\u0dca\u0d85\u0da9\u0d82\u0d9c\u0dc0\u0da7 \u0d9c\u0dd9\u0db1 \u0d8a\u0dba\u0dda (17) \u0db4\u0dd9\u0dbb\u0dc0\u0dbb\u0dd4\u0dc0\u0dda \u0dad\u0d82\u0d9c\u0dbd\u0dca\u0dbd \u0d9a\u0ddc\u0da7\u0dca\u0da8\u0dcf\u0dc3 \u0d85\u0db4\u0dbb\u0dcf\u0db0 \u0d92\u0d9a\u0d9a\u0dba \u0dc0\u0dd9\u0dad \u0dbb\u0dd0\u0d9c\u0dd9\u0db1 \u0d91\u0db1 \u0dbd\u0daf\u0dd2. \u0db4\u0dc3\u0dd4\u0dc0 \u0d91\u0db8 \u0d85\u0dba \u0dc0\u0dd0\u0da9\u0dd2\u0daf\u0dd4\u0dbb \u0dc0\u0dd2\u0db8\u0dbb\u0dca\u0dc1\u0dab \u0dc3\u0db3\u0dc4\u0dcf \u0d9a\u0dad\u0dbb\u0d9c\u0db8\u0da7 \u0dbb\u0dd0\u0d9c\u0dd9\u0db1 \u0dba\u0db1 \u0dbd\u0daf\u0dd2. \u0da1\u0dcf\u0dba\u0dcf\u0dbb\u0dd6\u0db4\u0dba\u0dd9\u0db1\u0dca \u0daf\u0d9a\u0dca\u0dc0\u0dd9\u0db1\u0dca\u0db1\u0dda \u0d91\u0db8 \u0dc3\u0dd0\u0d9a\u0d9a\u0dbb\u0dd4\u0dc0\u0db1\u0dca \u0dbb\u0dd0\u0d9c\u0dd9\u0db1 \u0dba\u0db1 \u0d86\u0d9a\u0dcf\u0dbb\u0dba\u0dba\u0dd2.\n\u0db8\u0dd0\u0daf\u0db8\u0dd4\u0dbd\u0db1 \u0dc3\u0db8\u0dd6\u0dc4\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 08:45\u0db4\u0dd4\u0dc0\u0dad\u0dca\n\u0db6\u0dc3\u0dca\u0db1\u0dcf\u0dc4\u0dd2\u0dbb, \u0dc3\u0db6\u0dbb\u0d9c\u0db8\u0dd4\u0dc0, \u0db8\u0db0\u0dca\u200d\u0dba\u0db8 \u0dc3\u0dc4 \u0dc0\u0dba\u0db9 \u0db4\u0dc5\u0dcf\u0dad\u0dca\u0dc0\u0dbd\u0dad\u0dca \u0d9c\u0dcf\u0dbd\u0dca\u0dbd \u0dc3\u0dc4 \u0db8\u0dcf\u0dad\u0dbb \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dc0\u0dbd\u0dad\u0dca \u0dc0\u0dd2\u0da7\u0dd2\u0db1\u0dca \u0dc0\u0dd2\u0da7 \u0dc0\u0dd0\u0dc3\u0dd2 \u0dc4\u0ddd \u0d9c\u0dd2\u0d9c\u0dd4\u0dbb\u0dd4\u0db8\u0dca \u0dc3\u0dc4\u0dd2\u0dad \u0dc0\u0dd0\u0dc3\u0dd2 \u0d87\u0dad\u0dd2 \u0dc0\u0db1 \u0d85\u0dad\u0dbb \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dda \u0dc0\u0dd0\u0dc3\u0dd2 \u0dc0\u0dcf\u0dbb \u0d9a\u0dd2\u0dc4\u0dd2\u0db4\u0dba\u0d9a\u0dca \u0dbd\u0dd0\u0db6\u0dd9\u0db1 \u0db6\u0dc0 \u0d9a\u0dcf\u0dbd\u0d9c\u0dd4\u0dab\u0dc0\u0dd2\u0daf\u0dca\u200d\u0dba\u0dcf \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0db1\u0dd2\u0dc0\u0dda\u0daf\u0db1\u0dba \u0d9a\u0dbb\u0dba\u0dd2.\n\n\n\u0db6\u0dc3\u0dca\u0db1\u0dcf\u0dc4\u0dd2\u0dbb,\u0dc3\u0db6\u0dbb\u0d9c\u0db8\u0dd4\u0dc0 \u0dc3\u0dc4 \u0db8\u0db0\u0dca\u200d\u0dba\u0db8 \u0db4\u0dc5\u0dcf\u0dad\u0dca\u0dc0\u0dbd\u0dad\u0dca\u0d9c\u0dcf\u0dbd\u0dca\u0dbd \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dba\u0dd9\u0dad\u0dca\u0d87\u0dad\u0dd0\u0db8\u0dca \u0dc3\u0dca\u0dae\u0dcf\u0db1\u0dc0\u0dbd\u0da7 \u0db8\u0dd2.\u0db8\u0dd3. 50 \u0d9a \u0db4\u0db8\u0dab \u0dad\u0dbb\u0db8\u0d9a\u0dca\u0dad\u0daf \u0dc0\u0dd0\u0dc3\u0dd2 \u0d87\u0dad\u0dd2 \u0dc0\u0dd2\u0dba \u0dc4\u0dd0\u0d9a.\n\u0d8c\u0dc0 \u0db4\u0dc5\u0dcf\u0dad\u0dda\u0dad\u0dca\u0db8\u0da9\u0d9a\u0dbd\u0db4\u0dd4\u0dc0 \u0dc3\u0dc4 \u0d85\u0db8\u0dca\u0db4\u0dcf\u0dbb \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a\u0dc0\u0dbd\u0dad\u0dca\u0dc3\u0dca\u0dae\u0dcf\u0db1 \u0dc3\u0dca\u0dc0\u0dbd\u0dca\u0db4\u0dba\u0d9a \u0db4.\u0dc0.2.00 \u0db1\u0dca \u0db4\u0db8\u0dab \u0db4\u0dc3\u0dd4 \u0dc0\u0dd0\u0dc3\u0dd2 \u0dc4\u0ddd \u0d9c\u0dd2\u0d9c\u0dd4\u0dbb\u0dd4\u0db8\u0dca \u0dc3\u0dc4\u0dd2\u0dad \u0dc0\u0dd0\u0dc3\u0dd2 \u0d87\u0db3 \u0dc4\u0dd0\u0dc5\u0dd9\u0db1 \u0db6\u0dc0 \u0d9a\u0dcf\u0dbd\u0d9c\u0dd4\u0dab\u0dc0\u0dd2\u0daf\u0dca\u200d\u0dba\u0dcf \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0db1\u0dd2\u0dc0\u0dda\u0daf\u0db1\u0dba \u0d9a\u0dbb\u0dba\u0dd2.\n\n\u0d85\u0daf \u0db4\u0dc3\u0dca\u0dc0\u0dbb\u0dd4\u0dc0\u0dda \u0dc0\u0dd0\u0dc3\u0dd2 \u0dc4\u0ddd \u0d9c\u0dd2\u0d9c\u0dd4\u0dbb\u0dd4\u0db8\u0dca \u0dc3\u0dc4\u0dd2\u0dad \u0dc0\u0dd0\u0dc3\u0dd2\u0d9a\u0dcf\u0dbd\u0d9c\u0dd4\u0dab\u0dc0\u0dd2\u0daf\u0dca\u200d\u0dba\u0dcf \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0daf\u0dda\u0dc1\u0db4\u0dcf\u0dbd\u0db1\u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dab\u0dba\u0da7 \u0dc0\u0dc3\u0dbb \u0daf\u0dd9\u0d9a\u0d9a\u0dca \u0dad\u0dd2\u0db6\u0dd2\u0dba\u0daf\u0dd3 \u0db8\u0dc4\u0dd2\u0db1\u0dca\u0daf \u0dbb\u0da2\u0dba \u0dc4\u0daf\u0dd2\u0dc3\u0dd2\u0dba\u0dda\u0db8 \u0db8\u0dd0\u0dad\u0dd2\u0dc0\u0dbb\u0dab\u0dba\u0d9a\u0da7 \u0d9c\u0dd2\u0dba\u0dda \u0da2\u0dd2\u0db1\u0dd3\u0dc0\u0dcf \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0d9c\u0dd0\u0dbd\u0dc0\u0dd3\u0db8\u0dda \u0d8b\u0db4\u0d9a\u0dca\u200d\u0dbb\u0db8\u0dba\u0d9a\u0dca \u0dbd\u0dd9\u0dc3 \u0db6\u0dc0 \u0dc0\u0dbb\u0dcf\u0dba \u0dc4\u0dcf \u0db1\u0dcf\u0dc0\u0dd2\u0d9a \u0d9a\u0da7\u0dba\u0dd4\u0dad\u0dd4 \u0db4\u0dd2\u0dc5\u0dd2\u0db6\u0db3 \u0d87\u0db8\u0dd0\u0dad\u0dd2 \u0db8\u0dc4\u0dd2\u0db1\u0dca\u0daf \u0dc3\u0db8\u0dbb\u0dc3\u0dd2\u0d82\u0dc4 \u0db8\u0dc4\u0dad\u0dcf \u0d9a\u0ddd\u0da7\u0dca\u0da7\u0dda \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0db1\u0dd2\u0daf\u0dc4\u0dc3\u0dca \u0db4\u0d9a\u0dca\u0dc2 \u0db8\u0db0\u0dca\u200d\u0dba \u0db6\u0dbd \u0db8\u0dab\u0dca\u0da9\u0dbd\u0dba\u0dda \u0dbb\u0dd0\u0dc3\u0dca\u0dc0\u0dd3\u0db8\u0d9a\u0dca \u0d85\u0db8\u0dad\u0db8\u0dd2\u0db1\u0dca \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb \u0dc3\u0dd2\u0da7\u0dd2\u0dba\u0dda\u0dba.\n\u0dbb\u0dcf\u0da2\u0d9c\u0dd2\u0dbb\u0dd2\u0dba \u0dc3\u0db8\u0dd4\u0daf\u0dca\u200d\u0dbb\u0daf\u0dda\u0dc0\u0dd3 \u0d8b\u0dad\u0dca\u0dc3\u0dc0 \u0dc1\u0dcf\u0dbd\u0dcf\u0dc0\u0dda\u0daf\u0dd3 \u0dbb\u0dd0\u0dc3\u0dca\u0dc0\u0dd3\u0db8 \u0db4\u0dd0\u0dc0\u0dd0\u0dad\u0dca\u0dc0\u0dd2\u0dab\u0dd2.\n\u0db4\u0dd9\u0dbb\u0dda\u0daf\u0dcf (16) \u0dc3\u0dc0\u0dc3 \u0db4\u0dd0\u0dc0\u0dd0\u0dad\u0dd2 \u0db8\u0dd9\u0db8 \u0dbb\u0dd0\u0dc3\u0dca\u0dc0\u0dd3\u0db8 \u0dc3\u0d82\u0dc0\u0dd2\u0db0\u0dcf\u0db1\u0dba \u0d9a\u0dbb \u0dad\u0dd2\u0db6\u0dd4\u0dab\u0dda \u0d9a\u0ddd\u0da7\u0dca\u0da7\u0dda \u0d86\u0dc3\u0db1\u0dba\u0dda \u0dc1\u0dca\u200d\u0dbb\u0dd3\u0dbd\u0db1\u0dd2\u0db4 \u0db4\u0dca\u200d\u0dbb\u0db0\u0dcf\u0db1 \u0dc3\u0d82\u0dc0\u0dd2\u0db0\u0dcf\u0dba\u0d9a \u0da2\u0db1\u0d9a \u0dbb\u0dab\u0dc0\u0d9a \u0db8\u0dc4\u0dad\u0dcf \u0db4\u0dca\u200d\u0dbb\u0db0\u0dcf\u0db1 \u0db8\u0db0\u0dca\u200d\u0dba \u0db6\u0dbd \u0db8\u0dab\u0dca\u0da9\u0dbd \u0d9a\u0db8\u0dd2\u0da7\u0dd4\u0dc0\u0dda \u0db8\u0dd6\u0dbd\u0dd2\u0d9a\u0dad\u0dca\u0dc0\u0dba\u0dd9\u0db1\u0dd2.\n\u0d85\u0dad\u0dd2\u0dc0\u0dd2\u0dc1\u0dcf\u0dbd \u0db4\u0dd2\u0dbb\u0dd2\u0dc3\u0d9a\u0dca \u0dc3\u0dc4\u0db7\u0dcf\u0d9c\u0dd2 \u0dc0\u0dd6 \u0db8\u0dd9\u0db8 \u0dbb\u0dd0\u0dc3\u0dca\u0dc0\u0dd3\u0db8 \u0d85\u0db8\u0dad\u0dcf \u0dad\u0dc0\u0daf\u0dd4\u0dbb\u0da7\u0dad\u0dca \u0d9a\u0dad\u0dcf \u0d9a\u0dc5 \u0db8\u0dc4\u0dd2\u0db1\u0dca\u0daf \u0dc3\u0db8\u0dbb\u0dc3\u0dd2\u0d82\u0dc4 \u0db8\u0dc4\u0dad\u0dcf 2015 \u0db8\u0dcf\u0dbb\u0dca\u0dad\u0dd4 \u0db8\u0dcf\u0dc3\u0dba\u0dda\u0daf\u0dd3 \u0dbd\u0ddd\u0d9a\u0dba\u0dda \u0db6\u0dbd\u0dc0\u0dad\u0dca \u0dbb\u0da7\u0dc0\u0dbd\u0dca \u0d91\u0d9a\u0dad\u0dd4 \u0dc0\u0dd3 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0da7 \u0dc0\u0dd2\u0dbb\u0dd4\u0daf\u0dca\u0db0\u0dc0 \u0db1\u0da9\u0dd4 \u0db4\u0dd0\u0dc0\u0dbb\u0dd3\u0db8\u0da7 \u0dad\u0dd2\u0db6\u0dd6 \u0d85\u0dc0\u0dc3\u0dca\u0dae\u0dcf\u0dc0 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0da2\u0dba\u0d9c\u0dca\u200d\u0dbb\u0dc4\u0dab\u0dba \u0d9a\u0dd2\u0dbb\u0dd3\u0db8 \u0db1\u0dd2\u0dc3\u0dcf \u0dc0\u0dd0\u0dc5\u0d9a\u0dd3 \u0d9c\u0dd2\u0dba \u0db6\u0dc0\u0daf \u0d9a\u0dd3\u0dba.\n\u0da2\u0db1\u0dc0\u0dcf\u0dbb\u0dd2 08 \u0dc0\u0dd0\u0db1\u0dd2\u0daf\u0dcf \u0db8\u0dd0\u0dad\u0dd2\u0dc0\u0dbb\u0dab\u0dba\u0dd9\u0db1\u0dca \u0da2\u0dba\u0d9c\u0dca\u200d\u0dbb\u0dc4\u0dab\u0dba \u0d9a\u0dc5 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf\u0da7 \u0dbd\u0ddc\u0d9a\u0dd4\u0db8 \u0d85\u0db7\u0dd2\u0dba\u0ddd\u0d9c\u0dba \u0dc0\u0dd4\u0dab\u0dda \u0db8\u0dd9\u0db8 \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0db4\u0dd2\u0dc5\u0dd2\u0db6\u0db3 \u0db4\u0dca\u200d\u0dbb\u0dc1\u0dca\u0db1\u0dba \u0db6\u0dd0\u0dc0\u0dd2\u0db1\u0dca \u0d92 \u0db8\u0dc4\u0dad\u0dcf \u0dbd\u0ddd\u0d9a \u0db6\u0dbd\u0dc0\u0dad\u0dd4\u0db1\u0dca\u0da7 \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dda \u0dbb\u0da7\u0dda \u0da2\u0db1\u0dad\u0dcf\u0dc0 \u0db8\u0dcf\u0dc0 \u0da2\u0db1\u0dcf\u0db0\u0dd2\u0db4\u0dad\u0dd2 \u0dbd\u0dd9\u0dc3 \u0dad\u0ddd\u0dbb\u0dcf\u0d9c\u0dd9\u0db1 \u0dad\u0dd2\u0db6\u0dd9\u0db1\u0dc0\u0dcf. \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0db4\u0dd2\u0dc5\u0dd2\u0db6\u0db3 \u0da0\u0ddd\u0daf\u0db1\u0dcf \u0db4\u0dd2\u0dc5\u0dd2\u0db6\u0db3\u0dc0 \u0d9a\u0dad\u0dcf \u0d9a\u0dbb\u0db1\u0dca\u0db1 \u0db8\u0da7 \u0d9a\u0dcf\u0dbd\u0dba\u0d9a\u0dca \u0dbd\u0db6\u0dcf\u0daf\u0dd9\u0db1\u0dca\u0db1 \u0d9a\u0dd2\u0dba\u0dbd\u0dcf. \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb\u0dba \u0d91\u0dad\u0dd4\u0db8\u0dcf\u0d9c\u0dda \u0d9a\u0dad\u0dcf\u0dc0 \u0db4\u0dd2\u0dc5\u0dd2\u0d9c\u0dd9\u0db1 \u0d92 \u0dc3\u0db3\u0dc4\u0dcf \u0d85\u0dc0\u0dc3\u0dca\u0dae\u0dcf\u0dc0 \u0dbd\u0db6\u0dcf\u0daf\u0dd4\u0db1\u0dca\u0db1\u0dcf. \u0db8\u0dc4\u0dd2\u0db1\u0dca\u0daf\u0da7 \u0dc0\u0dd2\u0dbb\u0dd4\u0daf\u0dca\u0db0\u0dc0 \u0dad\u0dd2\u0db6\u0dd6 \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0db4\u0dd2\u0dc5\u0dd2\u0db6\u0db3 \u0da0\u0ddd\u0daf\u0db1\u0dcf\u0dc0\u0dbd\u0dd2\u0db1\u0dca \u0db6\u0dda\u0dbb\u0dcf\u0d9c\u0db1\u0dca\u0db1 \u0da2\u0db1\u0dcf\u0db0\u0dd2\u0db4\u0dad\u0dd2\u0dad\u0dd4\u0db8\u0dcf \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dda \u0d91\u0dc4\u0dd9\u0db8\u0dba\u0dd2.\n\u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0db4\u0dd2\u0dc5\u0dd2\u0db6\u0db3 \u0dc0\u0dcf\u0dbb\u0dca\u0dad\u0dcf\u0dc0 \u0db4\u0dca\u200d\u0dbb\u0db8\u0dcf\u0daf \u0d9a\u0dbb\u0db1\u0dca\u0db1 \u0dc0\u0dc3\u0dbb\u0d9a \u0d9a\u0dcf\u0dbd\u0dba\u0d9a\u0dca \u0dbd\u0db6\u0dcf\u0daf\u0dd9\u0db1 \u0dbd\u0dd9\u0dc3 \u0d89\u0dbd\u0dca\u0dbd\u0dcf \u0dc3\u0dd2\u0da7\u0dd2\u0dba\u0dcf. \u0dc0\u0dd2\u0db0\u0dcf\u0dba\u0d9a \u0da2\u0db1\u0dcf\u0db0\u0dd2\u0db4\u0dad\u0dd2 \u0db0\u0dd4\u0dbb\u0dba\u0dda \u0db6\u0dbd\u0dad\u0dbd \u0dc0\u0dca\u200d\u0dba\u0dc0\u0dc3\u0dca\u0dae\u0dcf\u0dc0\u0dd9\u0db1\u0dca \u0d91\u0dad\u0dd4\u0db8\u0dcf \u0d89\u0dc0\u0dad\u0dca\u0d9a\u0dbb \u0d9c\u0dd0\u0db1\u0dd3\u0db8\u0da7 \u0db4\u0dc5\u0db8\u0dd4\u0dc0\u0dd9\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dc5\u0dcf. \u0db8\u0dda \u0dbb\u0da7\u0dda \u0db1\u0ddc\u0dc0\u0dd9\u0dba\u0dd2 \u0dbd\u0ddd\u0d9a\u0dba\u0dda \u0d9a\u0dc0\u0dd4\u0daf \u0d91\u0dc4\u0dd9\u0db8 \u0dad\u0db8\u0db1\u0dca \u0dc3\u0dad\u0dd4 \u0db6\u0dbd\u0dad\u0dbd \u0d89\u0dc0\u0dad\u0dca\u0d9a\u0dc5 \u0db1\u0dcf\u0dba\u0d9a\u0dba\u0dd9\u0d9a\u0dca \u0d89\u0db1\u0dca\u0db1\u0dd9. \u0d92 \u0db1\u0dd2\u0dc3\u0dcf \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb\u0dba\u0dda \u0db6\u0dbd\u0dc0\u0dad\u0dd4\u0db1\u0dca \u0dad\u0dd4\u0dc5 \u0d91\u0dad\u0dd4\u0db8\u0dcf\u0dc0 \u0dc0\u0dd2\u0dc1\u0dcf\u0dbd \u0db4\u0dd2\u0dc5\u0dd2\u0d9c\u0dd0\u0db1\u0dd3\u0db8\u0d9a\u0da7 \u0dbd\u0d9a\u0dca\u0dc0\u0dd4\u0dab\u0dcf. \u0d92 \u0dbb\u0da7\u0dc0\u0dbd \u0db1\u0dcf\u0dba\u0d9a\u0dba\u0dd2\u0db1\u0dca\u0d9c\u0dda \u0db4\u0dca\u200d\u0dbb\u0dc1\u0d82\u0dc3\u0dcf\u0dc0\u0da7 \u0dbd\u0d9a\u0dca\u0dc0\u0dd4\u0dab\u0dcf. \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0d9c\u0dad\u0dca \u0d91\u0dc0\u0dd0\u0db1\u0dd2 \u0dad\u0dd3\u0db1\u0dca\u0daf\u0dd4 \u0dad\u0dd3\u0dbb\u0dab \u0db1\u0dd2\u0dc3\u0dcf \u0dbb\u0dcf\u0da2\u0db4\u0d9a\u0dca\u0dc2\u0dbd\u0dcf \u0d85\u0daf \u0d86\u0dbb\u0d9a\u0dca\u0dc2\u0dcf \u0dc0\u0dd9\u0dbd\u0dcf \u0d89\u0db1\u0dca\u0db1 \u0db6\u0dc0 \u0db8\u0db8 \u0d9a\u0dd2\u0dba\u0dcf \u0dc3\u0dd2\u0da7\u0dd2\u0db1\u0dc0\u0dcf. \u0db4\u0dc5\u0db8\u0dd4\u0dc0\u0db1 \u0dc0\u0dbb\u0da7 \u0dbb\u0da7 \u0d9c\u0dd0\u0db1 \u0dc4\u0dd2\u0dad\u0db1 \u0db1\u0dcf\u0dba\u0d9a\u0dba\u0dd9\u0d9a\u0dca \u0dbd\u0dd9\u0dc3 \u0d85\u0db4\u0dd2 \u0d91\u0dad\u0dd4\u0db8\u0dcf\u0da7 \u0d9c\u0dde\u0dbb\u0dc0 \u0d9a\u0dbb\u0db1\u0dc0\u0dcf.\n\u0db6\u0dd0\u0db3\u0dd4\u0db8\u0dca\u0d9a\u0dbb \u0dc0\u0d82\u0da0\u0dcf\u0dc0 \u0db4\u0dd2\u0dc5\u0dd2\u0db6\u0db3\u0dc0 \u0da2\u0db1\u0dcf\u0db0\u0dd2\u0db4\u0dad\u0dd2 \u0d9a\u0ddc\u0db8\u0dd2\u0dc3\u0db8\u0d9a\u0dca \u0db4\u0dad\u0dca\u0d9a\u0dc5\u0dcf. \u0dc0\u0dbb\u0dca\u0dad\u0db8\u0dcf\u0db1 \u0d85\u0d9c\u0db8\u0dd0\u0dad\u0dd2\u0dc0\u0dbb\u0dba\u0dcf \u0dc3\u0dcf\u0d9a\u0dca\u0dc2\u0dd2 \u0daf\u0dd4\u0db1\u0dca\u0db1\u0dcf. \u0db8\u0dc4\u0dd2\u0db1\u0dca\u0daf \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0db4\u0dd2\u0dc5\u0dd2\u0db6\u0db3 \u0da0\u0ddd\u0daf\u0db1\u0dcf\u0dc0\u0dbd\u0dd2\u0db1\u0dca \u0db6\u0dda\u0dbb\u0dd4\u0dab\u0dda \u0d91\u0dc4\u0dd9\u0db8\u0dba\u0dd2. \u0dbb\u0da7\u0dda \u0da2\u0db1\u0dad\u0dcf\u0dc0\u0dad\u0dca \u0daf\u0dd0\u0db1\u0dca \u0d87\u0dad\u0dca\u0dad \u0dba\u0dd4\u0d9a\u0dca\u0dad\u0dd2\u0dba \u0daf\u0db1\u0dca\u0db1\u0dc0\u0dcf. \u0db6\u0dd0\u0db3\u0dd4\u0db8\u0dca\u0d9a\u0dbb\u0dba\u0da7 \u0dc3\u0db8\u0dca\u0db6\u0db1\u0dca\u0db0 \u0daf\u0dd9\u0db1\u0dca\u0db1\u0dd9\u0d9a\u0dca \u0daf\u0dd0\u0db1\u0dca \u0dc3\u0dd2\u0dbb\u0d9a\u0dd6\u0da9\u0dd4\u0dc0\u0dda \u0d89\u0db1\u0dca\u0db1\u0dc0\u0dcf. \u0db8\u0dc4 \u0db6\u0dd0\u0d82\u0d9a\u0dd4 \u0d85\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf\u0dad\u0dca \u0d85\u0dba\u0dd2\u0db1\u0dca \u0d9a\u0dc5\u0dcf. 20 \u0dc0\u0db1 \u0dc3\u0d82\u0dc1\u0ddd\u0db0\u0db1\u0dba\u0dad\u0dca \u0d85\u0daf \u0da2\u0db1\u0dad\u0dcf \u0dc0\u0dd2\u0db8\u0dd4\u0d9a\u0dca\u0dad\u0dd2 \u0db4\u0dd9\u0dbb\u0db8\u0dd4\u0dab\u0dad\u0dca \u0db4\u0dd2\u0dc5\u0dd2\u0d9c\u0dd9\u0db1 \u0dad\u0dd2\u0db6\u0dd9\u0db1\u0dc0\u0dcf. \u0dc3\u0dd2\u0dba\u0dbd\u0dd4 \u0db6\u0dbd\u0dad\u0dbd \u0db4\u0dcf\u0dbb\u0dca\u0dbd\u0dd2\u0db8\u0dda\u0db1\u0dca\u0dad\u0dd4\u0dc0\u0da7 \u0dc4\u0dd2\u0db8\u0dd2\u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0dbb\u0da7\u0da7 \u0db8\u0dc0\u0dca\u0db6\u0dd2\u0db8\u0da7 \u0d86\u0daf\u0dbb\u0dba \u0d9a\u0dbb\u0db1 \u0db1\u0dcf\u0dba\u0d9a\u0dba\u0dd9\u0d9a\u0dca \u0dbb\u0da7\u0dda \u0d89\u0db1\u0dca\u0db1 \u0d95\u0db1\u0dd1 \u0db6\u0dc0\u0daf \u0dc3\u0db8\u0dbb\u0dc3\u0dd2\u0d82\u0dc4 \u0db8\u0dc4\u0dad\u0dcf \u0d9a\u0dd3\u0dba.\n\u0db8\u0dd9\u0dc4\u0dd2\u0daf\u0dd3 \u0dad\u0dc0\u0daf\u0dd4\u0dbb\u0da7\u0dad\u0dca \u0d9a\u0dad\u0dcf \u0d9a\u0dc5 \u0dc3\u0db8\u0dbb\u0dc3\u0dd2\u0dc4 \u0db8\u0dc4\u0dad\u0dcf, \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0db1\u0dd2\u0daf\u0dc4\u0dc3\u0dca \u0db4\u0d9a\u0dca\u0dc2\u0dba\u0dda \u0d85\u0dba \u0dc0\u0dd9\u0db1 \u0d9a\u0ddc\u0dc4\u0dda\u0dc0\u0dad\u0dca \u0dba\u0db1\u0dca\u0db1 \u0d95\u0db1\u0dd1 \u0db1\u0dd0\u0dc4\u0dd0. \u0d85\u0db4\u0dda \u0db8\u0dc4\u0d9c\u0dd9\u0daf\u0dbb \u0d85\u0db4 \u0dc4\u0dd0\u0db8\u0daf\u0dd9\u0db1\u0dcf\u0db8 \u0dc3\u0dd2\u0da7\u0dd2\u0dba \u0dba\u0dd4\u0dad\u0dd4\u0dba\u0dd2. \u0db8\u0dc4\u0dd2\u0db1\u0dca\u0daf\u0da7 \u0dc0\u0dd2\u0dc1\u0dca\u200d\u0dbb\u0dcf\u0db8 \u0dba\u0db1\u0dca\u0db1 \u0daf\u0dd0\u0db1\u0dca \u0d9a\u0dcf\u0dbd\u0dba \u0d91\u0dc5\u0db9 \u0dad\u0dd2\u0db6\u0dd9\u0db1 \u0db6\u0dc0\u0daf \u0d9a\u0dd3\u0dba.\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0db1\u0dd2\u0daf\u0dc4\u0dc3\u0dca \u0db4\u0d9a\u0dca\u0dc2 \u0dad\u0dbb\u0dd4\u0dab \u0dc3\u0d82\u0dc0\u0dd2\u0db0\u0dcf\u0db1\u0dba\u0dda \u0dc1\u0dcf\u0db1\u0dca\u0dad \u0db6\u0dab\u0dca\u0da9\u0dcf\u0dbb \u0db8\u0dc4\u0dad\u0dcf - \u0db8\u0dd9\u0dba \u0dc1\u0dca\u200d\u0dbb\u0dd3\u0dbd\u0db1\u0dd2\u0db4\u0dba\u0dda \u0d87\u0dad\u0dd2 \u0dc0\u0dd6 \u0db4\u0dc5\u0dc0\u0dd9\u0db1\u0dd2 \u0db6\u0dd9\u0daf\u0dd3\u0db8 \u0db1\u0dd9\u0dc0\u0dd9\u0dba\u0dd2, \u0daf\u0dd2\u0d9c\u0da7\u0db8 \u0db8\u0dda \u0dc0\u0d9c\u0dda \u0daf\u0dda\u0dc0\u0dbd\u0dca \u0dc3\u0dd2\u0daf\u0dd4\u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0db4\u0d9a\u0dca\u0dc2\u0dba\u0dda \u0d89\u0dad\u0dd2\u0dc4\u0dcf\u0dc3\u0dba \u0daf\u0dd9\u0dc3 \u0db6\u0dd0\u0dbd\u0dd4\u0dc0\u0ddc\u0dad\u0dca \u0daf\u0dd2\u0d9c\u0da7\u0db8 \u0d85\u0dbb\u0d9c\u0dbd \u0dc3\u0dd2\u0daf\u0dd4\u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0d92 \u0db1\u0dd2\u0dc3\u0dcf \u0d85\u0db4\u0dd2 \u0db4\u0d9a\u0dca\u0dc2\u0dba \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dbb\u0d9c\u0dd9\u0db1 \u0d89\u0daf\u0dd2\u0dbb\u0dd2\u0dba\u0da7 \u0dbb\u0dd0\u0d9c\u0dd9\u0db1 \u0dba\u0dcf \u0dba\u0dd4\u0dad\u0dd4\u0dba\u0dd2. \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb\u0dba \u0da2\u0dba\u0d9c\u0dd9\u0db1 \u0dad\u0dd2\u0db6\u0dd9\u0db1\u0dc0\u0dcf. \u0dc3\u0dd1\u0db8 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0db1\u0dd2\u0daf\u0dc4\u0dc3\u0dca \u0db4\u0dcf\u0d9a\u0dca\u0dc2\u0dd2\u0d9a\u0dba\u0dd9\u0d9a\u0dca\u0db8 \u0db4\u0d9a\u0dca\u0dc2\u0dba \u0dc0\u0da7\u0dcf \u0d91\u0d9a\u0dca\u0dbb\u0ddc\u0d9a\u0dca\u0dc0\u0dd3 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf\u0da7 \u0dc3\u0dc4\u0dcf\u0dba \u0daf\u0dd2\u0dba \u0dba\u0dd4\u0dad\u0dd4 \u0db6\u0dc0\u0daf \u0d9a\u0dd3\u0dba.\n\u0d9a\u0ddd\u0da7\u0dca\u0da7\u0dda \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0db1\u0dd2\u0daf\u0dc4\u0dc3\u0dca \u0db4\u0d9a\u0dca\u0dc2 \u0db4\u0dca\u200d\u0dbb\u0db0\u0dcf\u0db1 \u0dc3\u0d82\u0dc0\u0dd2\u0db0\u0dcf\u0dba\u0d9a \u0da2\u0db1\u0d9a \u0dbb\u0dab\u0dc0\u0d9a \u0db8\u0dc4\u0dad\u0dcf - \u0dc1\u0dca\u200d\u0dbb\u0dd3\u0dbd\u0db1\u0dd2\u0db4\u0dba\u0dda \u0d87\u0dad\u0dd2 \u0db6\u0dd9\u0daf\u0dd3\u0db8 \u0dbd\u0db6\u0db1 \u0daf\u0dd9\u0dc3\u0dd0\u0db8\u0dca\u0db6\u0dbb\u0dca \u0db8\u0dcf\u0dc3\u0dba \u0db4\u0db8\u0dab \u0dc0\u0db1\u0dc0\u0dd2\u0da7 \u0dc3\u0db8\u0dca\u0db4\u0dd6\u0dbb\u0dca\u0dab\u0dba\u0dd9\u0db1\u0dca\u0db8 \u0dc0\u0dd9\u0db1\u0dc3\u0dca \u0dc0\u0dda\u0dc0\u0dd2.\n\u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0daf\u0dd2\u0d9c\u0dd4 \u0d9c\u0db8\u0db1\u0d9a\u0dca \u0dba\u0dcf\u0db8\u0da7 \u0d89\u0daf\u0dd2\u0dbb\u0dd2 \u0dc3\u0dd0\u0dbd\u0dc3\u0dd4\u0db8\u0dca \u0dc3\u0d9a\u0dc3\u0dca \u0d9a\u0dbb \u0dad\u0dd2\u0db6\u0dd9\u0db1 \u0db6\u0dc0 \u0d85\u0db4 \u0daf\u0db1\u0dca\u0db1\u0dc0\u0dcf. \u0db1\u0db8\u0dd4\u0dad\u0dca \u0d91\u0dba \u0dbb\u0da7\u0dda \u0dc3\u0dcf\u0db8\u0dcf\u0db1\u0dca\u200d\u0dba \u0da2\u0db1\u0dad\u0dcf\u0dc0\u0da7 \u0dad\u0dda\u0dbb\u0dd9\u0db1\u0dca\u0db1\u0dda \u0db1\u0dd0\u0dc4\u0dd0. \u0d85\u0daf \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0dc0\u0dd2\u0dc3\u0dd2\u0db1\u0dca \u0db4\u0dd2\u0dc5\u0dd2\u0d9c\u0db1\u0dca\u0db1\u0dcf \u0db1\u0dcf\u0dba\u0d9a\u0dba\u0dd9\u0d9a\u0dca \u0db6\u0dc0\u0da7 \u0db4\u0dad\u0dca\u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0d89\u0daf\u0dd2\u0dbb\u0dd2 \u0d9a\u0dcf\u0dbd\u0dba \u0dad\u0dd4\u0dc5\u0daf\u0dd3 \u0dbb\u0da7\u0dda \u0dc0\u0dda\u0d9c\u0dc0\u0dad\u0dca \u0dc3\u0d82\u0dc0\u0dbb\u0dca\u0db0\u0db1\u0dba\u0d9a\u0dca \u0dc3\u0dd2\u0daf\u0dd4\u0dc0\u0db1 \u0dc0\u0dca\u200d\u0dba\u0dcf\u0db4\u0dd8\u0dad\u0dd2 \u0d86\u0dbb\u0db8\u0dca\u0db7 \u0dc0\u0dd3 \u0dad\u0dd2\u0db6\u0dd9\u0db1 \u0db6\u0dc0\u0daf \u0d9a\u0dd3\u0dba.\n\u0db6\u0dc3\u0dca\u0db1\u0dcf\u0dc4\u0dd2\u0dbb \u0db4\u0dc5\u0dcf\u0dad\u0dca \u0db4\u0dca\u200d\u0dbb\u0db0\u0dcf\u0db1 \u0d87\u0db8\u0dd0\u0dad\u0dd2 \u0d89\u0dc3\u0dd4\u0dbb \u0daf\u0dda\u0dc0\u0db4\u0dca\u200d\u0dbb\u0dd2\u0dba \u0db8\u0dc4\u0dad\u0dcf - \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0db1\u0dd2\u0daf\u0dc4\u0dc3\u0dca \u0db4\u0d9a\u0dca\u0dc2\u0dba \u0db8\u0dd0\u0dad\u0dd2\u0dc0\u0dbb\u0dab\u0dc0\u0dbd\u0dd2\u0db1\u0dca \u0db8\u0d9a\u0dcf\u0daf\u0db8\u0db1\u0dca\u0db1 \u0db6\u0dd0\u0dc4\u0dd0. \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0ddb\u0dad\u0dca\u200d\u0dbb\u0dd3\u0db4\u0dcf\u0dbd \u0dc3\u0dd2\u0dbb\u0dd2\u0dc3\u0dda\u0db1 \u0db8\u0dc4\u0dad\u0dcf \u0daf\u0dd3\u0dbb\u0dca\u0d9d \u0d9a\u0dcf\u0dbd\u0dba\u0d9a\u0dca \u0db4\u0d9a\u0dca\u0dc2\u0dba \u0dad\u0dd4\u0dc5 \u0dc0\u0dd2\u0dc0\u0dd2\u0db0 \u0d87\u0db8\u0dd0\u0dad\u0dd2 \u0dad\u0db1\u0dad\u0dd4\u0dbb\u0dd4 \u0daf\u0dbb\u0db8\u0dd2\u0db1\u0dca \u0dc3\u0dd2\u0da7\u0dd2 \u0db1\u0dd2\u0dc3\u0dcf \u0d91\u0dad\u0dd4\u0db8\u0dcf\u0da7 \u0db4\u0d9a\u0dca\u0dc2\u0dba \u0db4\u0dd2\u0dc5\u0dd2\u0db6\u0db3\u0dc0 \u0d85\u0dc0\u0db6\u0ddd\u0db0\u0dba\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf.\n\u0db4\u0dc3\u0dd4\u0d9c\u0dd2\u0dba \u0db4\u0dc5\u0dcf\u0dad\u0dca \u0db4\u0dcf\u0dbd\u0db1 \u0db8\u0dd0\u0dad\u0dd2\u0dc0\u0dbb\u0dab\u0dba \u0db4\u0ddc\u0dc4\u0ddc\u0da7\u0dca\u0da7\u0dd4\u0dc0\u0da7 \u0d9c\u0dd2\u0dba\u0dad\u0dca \u0d92 \u0d89\u0db1\u0dca\u0db1\u0dd9\u0dad\u0dca \u0d85\u0db4\u0dda \u0d85\u0dba\u0dba\u0dd2. \u0dbd\u0db6\u0db1 \u0daf\u0dd9\u0dc3\u0dd0\u0db8\u0dca\u0db6\u0dbb\u0dca \u0db4\u0db8\u0dab \u0dc0\u0db1\u0dc0\u0dd2\u0da7 \u0db8\u0dda \u0dad\u0dad\u0dca\u0dad\u0dca\u0dc0\u0dba \u0dc3\u0db8\u0dca\u0db4\u0dd6\u0dbb\u0dca\u0dab\u0dba\u0dd9\u0db1\u0dca\u0db8 \u0dc0\u0dd9\u0db1\u0dc3\u0dca \u0dc0\u0dd9\u0dba\u0dd2.\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0db1\u0dd2\u0daf\u0dc4\u0dc3\u0dca \u0db4\u0d9a\u0dca\u0dc2\u0dba\u0dda \u0d9a\u0dd0\u0dc3\u0dca\u0db6\u0dd1\u0dc0 \u0d86\u0dc3\u0db1\u0dba\u0dda \u0db4\u0dca\u200d\u0dbb\u0db0\u0dcf\u0db1 \u0dc3\u0d82\u0dc0\u0dd2\u0db0\u0dcf\u0dba\u0d9a \u0db1\u0dd3\u0dad\u0dd2\u0da5 \u0dbb\u0da2\u0dd2\u0dad \u0d9a\u0ddc\u0da9\u0dd2\u0dad\u0dd4\u0dc0\u0d9a\u0dca\u0d9a\u0dd4 \u0db8\u0dc4\u0dad\u0dcf \u0d87\u0dad\u0dd4\u0dc5\u0dd4 \u0dad\u0dc0\u0dad\u0dca \u0d9a\u0dd2\u0dc4\u0dd2\u0db4\u0daf\u0dd9\u0db1\u0dd9\u0d9a\u0dca\u0db8 \u0db8\u0dd9\u0dc4\u0dd2\u0daf\u0dd3 \u0d9a\u0dad\u0dcf \u0d9a\u0dc5\u0dc4.\n\u0d9a\u0ddd\u0da7\u0dca\u0da7\u0dda \u0db8\u0db0\u0dca\u200d\u0dba\u0db8 \u0dc3\u0db8\u0dd6\u0dc4 - \u0db1\u0db1\u0dca\u0daf \u0d92\u0d9a\u0db1\u0dcf\u0dba\u0d9a \u0da1\u0dcf\u0dba\u0dcf\u0dbb\u0dd6\u0db4\u0dba - \u0d9a\u0ddd\u0da7\u0dca\u0da7\u0dda \u0db8\u0db0\u0dca\u200d\u0dba\u0db8 \u0dc3\u0db8\u0dd6\u0dc4\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 08:15\u0db4\u0dd4\u0dc0\u0dad\u0dca\u0db8\u0ddc\u0dab\u0dbb\u0dcf\u0d9c\u0dbd \u0db8\u0dd0\u0daf\u0d9c\u0db8, \u0dbb\u0dd4\u0dc0\u0dbd\u0dca\u0dc0\u0dd9\u0dbd \u0db4\u0dca\u200d\u0dbb\u0daf\u0dda\u0dc1\u0dba\u0dda \u0daf\u0dd3 \u0db8\u0dd0\u0daf\u0d9c\u0db8 \u0db4\u0ddc\u0dbd\u0dd3\u0dc3\u0dd2\u0dba \u0dc0\u0dd2\u0dc3\u0dd2\u0db1\u0dca \u0dc3\u0dd2\u0daf\u0dd4 \u0d9a\u0dc5 \u0dc0\u0dd0\u0da7\u0dbd\u0dd3\u0db8\u0d9a\u0daf\u0dd3 \u0db1\u0dd3\u0dad\u0dd2 \u0dc0\u0dd2\u0dbb\u0ddd\u0db0\u0dd3\u0dc0 \u0db8\u0dd9\u0dbb\u0da7 \u0db1\u0dd2\u0dc2\u0dca\u0db4\u0dcf\u0daf\u0db1\u0dba \u0d9a\u0dbb\u0db1 \u0dbd\u0daf \u0d9c\u0dd2\u0db1\u0dd2 \u0d85\u0dc0\u0dd2 \u0dad\u0dd4\u0db1\u0d9a\u0dca \u0dbd\u0d9c \u0dad\u0db6\u0dcf\u0d9c\u0dd9\u0db1 \u0dc3\u0dd2\u0da7\u0dd2 \u0dc3\u0dd0\u0d9a\u0d9a\u0dbb\u0dd4\u0dc0\u0d9a\u0dd4 \u0d85\u0dad\u0dca\u0dc0\u0da9\u0d82\u0d9c\u0dd4\u0dc0\u0da7 \u0d9c\u0dd9\u0db1 \u0dad\u0dd2\u0db6\u0dda.\n\u0dc3\u0dd0\u0d9a\u0d9a\u0dbb\u0dd4 \u0d9a\u0dd4\u0db8\u0db1 \u0dc4\u0dda\u0dad\u0dd4\u0dc0\u0d9a\u0dca \u0db8\u0dad \u0db8\u0dd9\u0db8 \u0d9c\u0dd2\u0db1\u0dd2 \u0d85\u0dc0\u0dd2 \u0dbd\u0d9c \u0dad\u0db6\u0dcf\u0d9c\u0dd9\u0db1 \u0dc3\u0dd2\u0da7\u0dd2\u0dba\u0dda \u0daf \u0dba\u0db1\u0dca\u0db1 \u0db8\u0dda \u0dc0\u0db1 \u0dad\u0dd9\u0d9a\u0dca \u0d9a\u0dd2\u0dc3\u0dd2\u0daf\u0dd4 \u0dad\u0ddc\u0dbb\u0dad\u0dd4\u0dbb\u0d9a\u0dca \u0dc0\u0dcf\u0dbb\u0dca\u0dad\u0dcf \u0db1\u0ddc\u0dc0\u0dd3 \u0d87\u0dad\u0dd2 \u0d85\u0dad\u0dbb \u0d92 \u0db4\u0dd2\u0dc5\u0dd2\u0db6\u0db3 \u0dc0\u0dd2\u0dc1\u0dda\u0dc2 \u0dc0\u0dd2\u0db8\u0dbb\u0dca\u0dc1\u0db1\u0dba\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0db6\u0dc0 \u0db8\u0dd0\u0daf\u0d9c\u0db8 \u0db4\u0ddc\u0dbd\u0dd3\u0dc3\u0dd2\u0dba \u0dc3\u0db3\u0dc4\u0db1\u0dca \u0d9a\u0dc5\u0dda\u0dba.\n\u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dad\u0dca \u0dc3\u0dd0\u0d9a\u0d9a\u0dbb\u0dd4 \u0db6\u0dd2\u0db6\u0dd2\u0dbd \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0d85\u0db0\u0dd2\u0d9a\u0dbb\u0dab\u0dba\u0da7 \u0d85\u0daf(18) \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dd2\u0dbb\u0dd3\u0db8\u0da7 \u0db1\u0dd2\u0dba\u0db8\u0dd2\u0dad \u0d85\u0dad\u0dbb \u0db8\u0dd0\u0daf\u0d9c\u0db8 \u0db4\u0ddc\u0dbd\u0dd3\u0dc3\u0dd2\u0dba \u0dc0\u0dd0\u0da9\u0dd2\u0daf\u0dd4\u0dbb \u0dc0\u0dd2\u0db8\u0dbb\u0dca\u0dc1\u0db1 \u0dc3\u0dd2\u0daf\u0dd4 \u0d9a\u0dbb\u0dba\u0dd2.\n\u0db6\u0dd2\u0db6\u0dd2\u0dbd \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0d85\u0db0\u0dd2\u0d9a\u0dbb\u0dab\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0d88\u0dad \u0d85\u0dad\u0dd3\u0dad\u0dba\u0dda \u0dc3\u0dd2\u0da7\u0db8 \u0db8\u0dd2\u0db1\u0dd2\u0dc3\u0dd4\u0db1\u0dca \u0d9a\u0dc5 \u0dc0\u0dd0\u0db3\u0dd4\u0db8\u0dca \u0db4\u0dd2\u0daf\u0dd4\u0db8\u0dca \u0d9a\u0dca\u200d\u0dbb\u0db8, \u0dba\u0dcf\u0d9c\u0dc4\u0ddd\u0db8, \u0db6\u0dbd\u0dd2\u0dad\u0ddc\u0dc0\u0dd2\u0dbd\u0dca \u0dc4\u0dcf \u0dc0\u0dd2\u0dc0\u0dd2\u0db0 \u0db4\u0dd4\u0daf \u0dc3\u0dd2\u0dbb\u0dd2\u0dad\u0dca \u0db4\u0dd2\u0dc5\u0dd2\u0db6\u0db3 \u0dc3\u0dbd\u0d9a\u0dcf \u0db6\u0dbd\u0db1 \u0dc0\u0dd2\u0da7, \u0d91\u0daf\u0dcf \u0db8\u0db1\u0ddd\u0dc0\u0dd2\u0daf\u0dca\u200d\u0dba\u0dcf\u0dad\u0dca\u0db8\u0d9a \u0daf\u0dd0\u0db1\u0dd4\u0db8\u0d9a\u0dca \u0db1\u0ddc\u0db8\u0dd0\u0dad\u0dd2 \u0dc0\u0dd4\u0dc0 \u0daf, \u0d9a\u0dd2\u0dc3\u0dd2\u0dba\u0db8\u0dca \u0db8\u0dcf\u0db1\u0dc3\u0dd2\u0d9a \u0d85\u0dc3\u0dc4\u0db1\u0d9a\u0dcf\u0dbb\u0dd3 \u0dad\u0dad\u0dca\u0dad\u0dca\u0dc0\u0dc0\u0dbd\u0dd2\u0db1\u0dca \u0db8\u0dd2\u0daf\u0dd3\u0db8 \u0dc3\u0db3\u0dc4\u0dcf \u0d89\u0dc4\u0dad \u0d9a\u0dca\u200d\u0dbb\u0db8 \u0db7\u0dcf\u0dc0\u0dd2\u0dad \u0d9a\u0dbb \u0d87\u0dad\u0dd2 \u0db6\u0dc0\u0dad\u0dca, \u0d94\u0dc0\u0dd4\u0db1\u0dca\u0d9c\u0dda \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba\u0dba\u0dad\u0dca \u0dc3\u0db8\u0d9f \u0d85\u0db7\u0dd2\u0db8\u0dcf\u0db1\u0dba \u0d86\u0dbb\u0d9a\u0dca\u0dc2\u0dcf \u0d9a\u0dbb \u0d9c\u0dad\u0dca \u0db6\u0dc0\u0dad\u0dca \u0dad\u0dc4\u0dc0\u0dd4\u0dbb\u0dd4 \u0d9a\u0dc5 \u0dc4\u0dd0\u0d9a\u0dd2 \u0dba. \u0d91\u0dc4\u0dd9\u0dad\u0dca, \u0db8\u0dd1\u0dad \u0d9a\u0dcf\u0dbd\u0dba \u0dc0\u0db1 \u0dc0\u0dd2\u0da7, \u0da2\u0db1 \u0dc3\u0db8\u0dcf\u0da2\u0dba\u0dda \u0dba\u0db8\u0dca \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0da7 \u0db8\u0dcf\u0db1\u0dc3\u0dd2\u0d9a \u0dbb\u0ddd\u0d9c \u0dc4\u0dcf \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0db4\u0dd2\u0dc5\u0dd2\u0db6\u0db3 \u0db4\u0dd4\u0d82\u0da0\u0dd2 \u0dc4\u0ddd \u0daf\u0dd0\u0db1\u0dd4\u0db8\u0d9a\u0dca \u0dad\u0dd2\u0db6\u0dd9\u0db1 \u0db6\u0dc0 \u0db4\u0dd9\u0db1\u0dd3 \u0dba\u0dba\u0dd2.\n\u0d91\u0dba \u0db4\u0dd2\u0dc5\u0dd2\u0d9c\u0dad \u0dc4\u0dd0\u0d9a\u0dd2 \u0dc0\u0db1\u0dca\u0db1\u0dda, \u0db4\u0dca\u200d\u0dbb\u0db0\u0dcf\u0db1 \u0db8\u0dcf\u0db1\u0dc3\u0dd2\u0d9a \u0dc0\u0dd2\u0daf\u0dca\u200d\u0dba\u0dcf\u0dba\u0dad\u0db1\u0dc0\u0dbd\u0da7 (\u0db8\u0dcf\u0db1\u0dc3\u0dd2\u0d9a \u0dbb\u0ddd\u0dc4\u0dbd\u0dca\u0dc0\u0dbd\u0da7) \u0d87\u0dad\u0dd4\u0dc5\u0dad\u0dca \u0d9a\u0dbb\u0db1 \u0dbb\u0ddd\u0d9c\u0dd3\u0db1\u0dca \u0db4\u0dca\u200d\u0dbb\u0db8\u0dcf\u0dab\u0dba \u0dc0\u0dd0\u0da9\u0dd2 \u0dc0\u0dd3\u0db8 \u0dc4\u0dda\u0dad\u0dd4 \u0d9a\u0dbb\u0d9c\u0dd9\u0db1 \u0dba. \u0d91\u0dc4\u0dd9\u0dad\u0dca, \u0db8\u0dda \u0dc3\u0d82\u0d9b\u0dca\u200d\u0dba\u0dcf \u0daf\u0dad\u0dca\u0dad\u0dc0\u0dbd\u0dd2\u0db1\u0dca \u0d85\u0db4\u0da7 \u0dc0\u0dca\u200d\u0dba\u0d82\u0d9c\u0dca\u200d\u0dba\u0dcf\u0dbb\u0dca\u0dae\u0dba\u0dd9\u0db1\u0dca \u0db4\u0dca\u200d\u0dbb\u0d9a\u0da7 \u0dc0\u0db1 \u0d85\u0db1\u0dd9\u0d9a\u0dca \u0d9a\u0dbb\u0dd4\u0dab \u0dc0\u0db1\u0dca\u0db1\u0dda, \u0dc1\u0dca\u200d\u0dbb\u0dd3 \u0dbd\u0dcf\u0d82\u0d9a\u0dda\u0dba \u0da2\u0db1\u0dba\u0dcf \u0dad\u0dd4\u0dc5 \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0db4\u0dd2\u0dc5\u0dd2\u0db6\u0db3 \u0d87\u0dad\u0dd2 \u0daf\u0dd0\u0db1\u0dd4\u0db8 (\u0dc3\u0dcf\u0d9a\u0dca\u0dc2\u0dbb\u0dad\u0dcf\u0dc0) \u0db4\u0dca\u200d\u0dbb\u0db8\u0dcf\u0dab\u0dc0\u0dad\u0dca \u0db1\u0ddc\u0dc0\u0db1 \u0db1\u0dd2\u0dc3\u0dcf, \u0dc3\u0dbb\u0dbd \u0db8\u0dcf\u0db1\u0dc3\u0dd2\u0d9a \u0d9c\u0dd0\u0da7\u0dbd\u0dd6 \u0dc3\u0d82\u0d9a\u0dd3\u0dbb\u0dca\u0dab \u0dc0\u0dd3, \u0db8\u0dcf\u0db1\u0dc3\u0dd2\u0d9a \u0dbb\u0ddd\u0d9c\u0dd3\u0db1\u0dca \u0db6\u0dc0\u0da7 \u0db4\u0dad\u0dca\u0dc0 \u0d87\u0dad\u0dd2 \u0db6\u0dc0 \u0dba.\n\u00a0\u0d91\u0dc4\u0dd2 \u0d85\u0db1\u0dd9\u0d9a\u0dca \u0dc1\u0ddd\u0d9a\u0dcf\u0db1\u0dca\u0dad\u0dba \u0dc0\u0db1\u0dca\u0db1\u0dda, \u0dbb\u0da2\u0dba \u0db8\u0d9f\u0dd2\u0db1\u0dca \u0dc0\u0dd2\u0dc1\u0dcf\u0dbd \u0dc0\u0dd2\u0dba\u0daf\u0db8\u0d9a\u0dca \u0daf\u0dbb\u0dcf, \u0db8\u0dcf\u0db1\u0dc3\u0dd2\u0d9a \u0dc0\u0ddb\u0daf\u0dca\u200d\u0dba\u0dc0\u0dbb\u0dd4\u0db1\u0dca \u0dc4\u0dcf \u0db8\u0db1\u0ddd \u0dc0\u0dd2\u0daf\u0dca\u200d\u0dba\u0dcf \u0d8b\u0db4\u0daf\u0dda\u0dc1\u0d9a\u0dba\u0db1\u0dca \u0db8\u0d9f\u0dd2\u0db1\u0dca \u0dc3\u0dd4\u0dc0\u0db4\u0dad\u0dca \u0d9a\u0dbb\u0db1 \u0dbb\u0ddd\u0d9c\u0dd3\u0db1\u0dca \u0db1\u0dd0\u0dc0\u0dad\u0dad\u0dca \u0db6\u0dcf\u0dbb \u0d9c\u0dd0\u0db1\u0dd3\u0db8\u0da7, \u0dbb\u0ddd\u0d9c\u0dd3\u0db1\u0dca\u0d9c\u0dda \u0da5\u0dcf\u0dad\u0dd3\u0db1\u0dca \u0dc4\u0dcf \u0db4\u0dca\u200d\u0dbb\u0da2\u0dcf\u0dc0 \u0daf\u0d9a\u0dca\u0dc0\u0db1 \u0d85\u0d9a\u0db8\u0dd0\u0dad\u0dca\u0dad \u0dba. \u0db8\u0dd3\u0da7 \u0d85\u0db8\u0dad\u0dbb\u0dc0, \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0db4\u0dd2\u0dc5\u0dd2\u0db6\u0db3 \u0db1\u0ddc\u0daf\u0dd0\u0db1\u0dd4\u0dc0\u0dad\u0dca\u0d9a\u0db8 \u0daf \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0db4\u0dd2\u0dbb\u0dd2\u0dc4\u0dd3\u0db8\u0da7 \u0db6\u0dbd\u0db4\u0dcf \u0d87\u0dad\u0dd2 \u0d85\u0dad\u0dbb, \u0d91\u0db8\u0d9f\u0dd2\u0db1\u0dca \u0dc3\u0db8\u0dcf\u0da2\u0dba \u0dad\u0dd4\u0dc5, \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0db1\u0ddc\u0dc0\u0db1 \u0d86\u0d9a\u0dcf\u0dbb\u0dba\u0dda \u0dc3\u0db8\u0dcf\u0da2 \u0dc0\u0dca\u200d\u0dba\u0dc3\u0db1\u0dc0\u0dbd \u0dc0\u0dbb\u0dca\u0db0\u0db1\u0dba \u0dc0\u0dd3\u0db8\u0d9a\u0dca \u0daf\u0d9a\u0dca\u0db1\u0da7 \u0d87\u0dad. \u0daf\u0dbb\u0dd4\u0dab\u0dd4 \u0d85\u0db4\u0dbb\u0dcf\u0db0, \u0db8\u0dd2\u0db1\u0dd3\u0db8\u0dd0\u0dbb\u0dd3\u0db8\u0dca, \u0dc3\u0dca\u0dad\u0dca\u200d\u0dbb\u0dd3 \u0daf\u0dd6\u0dc2\u0dab, \u0dc5\u0db8\u0dcf \u0d85\u0db4\u0da0\u0dcf\u0dbb \u0db8\u0dd2\u0db1\u0dca \u0d9a\u0dd3\u0db4\u0dba\u0d9a\u0dca \u0db4\u0db8\u0dab\u0dd2.\n\u0d89\u0dc4\u0dad \u0dad\u0dad\u0dca\u0dad\u0dca\u0dc0 \u0dad\u0dd4\u0dc5 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0dc0\u0dbb\u0dca\u0db0\u0db1\u0dba \u0d9a\u0dbb\u0dbd\u0dd3\u0db8\u0dda \u0d85\u0dc0\u0dc1\u0dca\u200d\u0dba\u0dad\u0dcf\u0dc0 \u0db4\u0dca\u200d\u0dbb\u0db6\u0dbd\u0dc0 \u0daf\u0dd0\u0db1\u0dd9\u0db1\u0dca\u0db1\u0da7 \u0db4\u0da7\u0db1\u0dca\u0d9c\u0dd9\u0db1 \u0d87\u0dad\u0dd2 \u0db6\u0dc0 \u0db4\u0dd9\u0db1\u0dda. \u0db8\u0dd9\u0dba\u0da7 \u0db6\u0dbd\u0db4\u0dd1 \u0dc4\u0dda\u0dad\u0dd4 \u0dbb\u0dcf\u0dc1\u0dd2\u0dba\u0d9a\u0dd2.\n.\u0dc3\u0dd2\u0dba \u0daf\u0dd2\u0dc0\u0dd2 \u0db1\u0dc3\u0dcf \u0d9c\u0dd0\u0db1\u0dd3\u0db8\u0dda \u0db4\u0dca\u200d\u0dbb\u0db8\u0dcf\u0dab\u0dba \u0dc0\u0dd0\u0da9\u0dd2\u0dc0\u0dd3\u0db8\n.\u0daf\u0dd2\u0db1\u0dd9\u0db1\u0dca \u0daf\u0dd2\u0db1 \u0dc0\u0dbb\u0dca\u0db0\u0db1\u0dba \u0dc0\u0db1 \u0db8\u0dd2\u0db1\u0dd3\u0db8\u0dd0\u0dbb\u0dd3\u0db8\u0dca\n.\u0db8\u0dad\u0dca\u0db4\u0dd0\u0db1\u0dca \u0dc4\u0dcf \u0db8\u0dad\u0dca\u0daf\u0dca\u200d\u0dbb\u0dc0\u0dca\u200d\u0dba \u0db7\u0dcf\u0dc0\u0dd2\u0dad\u0dba \u0dc0\u0dd0\u0da9\u0dd2\u0dc0\u0dd3\u0db8\n.\u0dc0\u0dd2\u0dc0\u0dd2\u0db0 \u0dc5\u0db8\u0dcf \u0d85\u0db4\u0da0\u0dcf\u0dbb \u0dc4\u0dcf \u0db8\u0dbb\u0dab\n.\u0db4\u0dc1\u0dca\u0da0\u0dcf\u0dad\u0dca \u0dba\u0dd4\u0daf \u0dc3\u0db8\u0dba \u0db1\u0dd2\u0dc3\u0dcf \u0d87\u0dad\u0dd2\u0dc0\u0db1 \u0db8\u0dcf\u0db1\u0dc3\u0dd2\u0d9a \u0d9a\u0db8\u0dca\u0db4\u0db1 \u0dad\u0dad\u0dca\u0dad\u0dca\u0dc0\u0dba\n.\u0dc3\u0dd4\u0db1\u0dcf\u0db8\u0dd2 \u0dc0\u0dca\u200d\u0dba\u0dc0\u0dc3\u0db1\u0dba\u0dd9\u0db1\u0dca \u0dc3\u0dd2\u0daf\u0dd4 \u0dc0\u0dd6 \u0db8\u0dcf\u0db1\u0dc3\u0dd2\u0d9a \u0db6\u0dd2\u0db3\u0dc0\u0dd0\u0da7\u0dd3\u0db8\n.\u0db1\u0dcf\u0dba\u0dba\u0dcf\u0db8\u0dca \u0db1\u0dd2\u0dc3\u0dcf \u0d87\u0dad\u0dd2 \u0dc0\u0dd6 \u0db8\u0dcf\u0db1\u0dc3\u0dd2\u0d9a \u0d9a\u0db8\u0dca\u0db4\u0db1\n.\u0daf\u0dd2\u0d9a\u0dca\u0d9a\u0dc3\u0dcf\u0daf \u0dc0\u0dd3\u0db8\u0dda \u0db4\u0dca\u200d\u0dbb\u0db8\u0dcf\u0dab\u0dba \u0dc0\u0dbb\u0dca\u0db0\u0db1\u0dba \u0dc0\u0dd3\u0db8\n.\u0db4\u0dd4\u0daf\u0dca\u0d9c\u0dbd\u0dd2\u0d9a \u0dc3\u0db8\u0dcf\u0da2 \u0d85\u0db1\u0dca\u0dad\u0dbb\u0dca \u0dc3\u0db6\u0db3\u0dad\u0dcf \u0db6\u0dd2\u0db3\u0dc0\u0dd0\u0da7\u0dd3\u0db8\n.\u0d85\u0db0\u0dca\u200d\u0dba\u0dcf\u0dad\u0dca\u0db8\u0dd2\u0d9a \u0db4\u0dd2\u0dbb\u0dd2\u0dc4\u0dd3\u0db8\n.\u0dbb\u0dd2\u0dba \u0d85\u0db1\u0dad\u0dd4\u0dbb\u0dd4\u0dc0\u0dbd\u0dd2\u0db1\u0dca \u0dc3\u0dd2\u0daf\u0dd4\u0dc0\u0db1 \u0dc0\u0dca\u200d\u0dba\u0dc0\u0dc3\u0db1\n.\u0dc3\u0db8\u0dcf\u0da2 \u0d85\u0dc3\u0dc4\u0db1\u0dba (\u0dc0\u0dd2\u0dbb\u0dd0\u0d9a\u0dd2\u0dba\u0dcf\u0dc0, \u0daf\u0dd4\u0d9c\u0dd3\u0db6\u0dc0, \u0db1\u0dd6\u0d9c\u0dad\u0dca\u0d9a\u0db8)\n.\u0dbb\u0dcf\u0da2\u0dca\u200d\u0dba \u0dc4\u0dcf \u0db4\u0dde\u0daf\u0dca\u0d9c\u0dbd\u0dd2\u0d9a \u0d86\u0dba\u0dad\u0db1\u0dc0\u0dbd \u0d86\u0dba\u0dad\u0db1\u0dd2\u0d9a \u0dc3\u0dcf\u0db8\u0dba \u0db1\u0ddc\u0db8\u0dd0\u0dad\u0dd2 \u0dc0\u0dd3\u0db8 \u0db1\u0dd2\u0dc3\u0dcf, \u0db8\u0dad\u0dd4 \u0dc0\u0dd6 \u0dc3\u0dda\u0dc0\u0d9a \u0d85\u0dc3\u0dc4\u0db1\u0dba\n.\u0db8\u0db1\u0ddd \u0dc0\u0ddb\u0daf\u0dca\u200d\u0dba\u0dc0\u0dbb\u0dd4\u0db1\u0dca\u0d9c\u0dda \u0db8\u0dcf\u0db1\u0dc3\u0dd2\u0d9a \u0dbb\u0ddd\u0d9c \u0db4\u0dd2\u0dc5\u0dd2\u0db6\u0db3 \u0daf\u0dd0\u0db1\u0dd4\u0db8 \u0dbd\u0dad\u0dca \u0dc4\u0dd9\u0daf\u0dd2\u0dba\u0db1\u0dca\u0d9c\u0dda \u0dc3\u0dc4 \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dc0\u0dbd \u0db4\u0dca\u200d\u0dbb\u0db8\u0dcf\u0dab\u0dba \u0db4\u0dca\u200d\u0dbb\u0db8\u0dcf\u0dab\u0dc0\u0dad\u0dca \u0db1\u0ddc\u0dc0\u0dd3\u0db8\n.\u0db8\u0db1\u0ddd \u0dc0\u0dd2\u0daf\u0dca\u200d\u0dba\u0dcf\u0dad\u0dca\u0db8\u0d9a \u0d8b\u0db4\u0daf\u0dda\u0dc1\u0db1\u0dba \u0da2\u0db1\u0dad\u0dcf\u0dc0 \u0d85\u0dad\u0dbb\u0da7 \u0db1\u0ddc\u0dba\u0dcf\u0db8\n.\u0dc3\u0db8\u0dcf\u0da2\u0dba \u0dad\u0dd4\u0dc5 \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0db4\u0dd2\u0dc5\u0dd2\u0db6\u0db3 \u0db1\u0ddc\u0daf\u0dd0\u0db1\u0dd4\u0dc0\u0dad\u0dca\u0d9a\u0db8 \u0dc4\u0dcf \u0db8\u0dcf\u0db1\u0dc3\u0dd2\u0d9a \u0dbb\u0ddd\u0d9c \u0db4\u0dd2\u0dc5\u0dd2\u0db6\u0db3 \u0dad\u0dd2\u0db6\u0dd9\u0db1 \u0d86\u0d9a\u0dbd\u0dca\u0db4\u0dba \u0dc3\u0dd8\u0dab \u0dc0\u0dd3\u0db8.\n\u0d89\u0dc4\u0dad \u0dc3\u0dcf\u0db0\u0d9a\u0dc0\u0dbd \u0db6\u0dbd\u0db4\u0dd1\u0db8 \u0db1\u0dd2\u0dc3\u0dcf \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0db4\u0dd2\u0dbb\u0dd2\u0dc4\u0dd3\u0db8\u0dda \u0db4\u0dca\u200d\u0dbb\u0dad\u0dd2\u0db5\u0dbd \u0d85\u0daf \u0dad\u0db8 \u0dad\u0db8\u0db1\u0dca \u0db4\u0dde\u0daf\u0dca\u0d9c\u0dbd\u0dd2\u0d9a\u0dc0\u0dad\u0dca, \u0dc3\u0db8\u0dcf\u0da2\u0dba\u0d9a\u0dca \u0dbd\u0dd9\u0dc3 \u0db4\u0ddc\u0daf\u0dd4\u0dc0\u0dda\u0dad\u0dca \u0db7\u0dd4\u0d9a\u0dca\u0dad\u0dd2 \u0dc0\u0dd2\u0db3\u0dd3\u0db8 \u0daf\u0dd0\u0d9a\u0dd2\u0dba \u0dc4\u0dd0\u0d9a\u0dd2 \u0dba. \u0dc1\u0dca\u200d\u0dbb\u0dd3 \u0dbd\u0dcf\u0d82\u0d9a\u0dda\u0dba \u0da2\u0db1\u0dad\u0dcf\u0dc0\u0d9c\u0dda \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8\u0dda \u0dc4\u0dcf \u0db8\u0dcf\u0db1\u0dc3\u0dd2\u0d9a \u0dbb\u0ddd\u0d9c \u0dc3\u0db3\u0dc4\u0dcf \u0dc0\u0dd2\u0dc3\u0dd0\u0db3\u0dd4\u0db8\u0dca \u0dc3\u0dd9\u0dc0\u0dd3\u0db8\u0dda \u0daf\u0dd3, \u0db8\u0dcf\u0db1\u0dc3\u0dd2\u0d9a \u0dc0\u0dd2\u0daf\u0dca\u200d\u0dba\u0dcf\u0dba\u0dad\u0db1, \u0db8\u0dcf\u0db1\u0dc3\u0dd2\u0d9a \u0dbb\u0ddd\u0d9c \u0dc0\u0ddb\u0daf\u0dca\u200d\u0dba\u0dc0\u0dbb\u0dd4\u0db1\u0dca, \u0dc4\u0dd9\u0daf\u0dd2\u0dba\u0db1\u0dca, \u0dc3\u0dc4\u0dba \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd \u0dc4\u0dcf \u0db8\u0db1\u0ddd \u0d8b\u0db4\u0daf\u0dda\u0dc1\u0d9a\u0dc0\u0dbb\u0dd4\u0db1\u0dca \u0dc4\u0dcf \u0d94\u0dc0\u0dd4\u0db1\u0dca \u0db6\u0dd2\u0dc4\u0dd2 \u0d9a\u0dbb\u0db1 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd \u0d86\u0da0\u0dcf\u0dbb\u0dca\u0dba \u0db8\u0dc4\u0dcf\u0da0\u0dcf\u0dbb\u0dca\u0dba\u0dc0\u0dbb\u0dd4\u0db1\u0dca\u0d9c\u0dda \u0d9a\u0dcf\u0dbb\u0dca\u0dba\u0db7\u0dcf\u0dbb\u0dba \u0d89\u0dad\u0dcf\u0db8\u0dad\u0dca \u0d89\u0dc4\u0dc5\u0dd2\u0db1\u0dca \u0d85\u0d9c\u0dba \u0d9a\u0dc5 \u0dba\u0dd4\u0dad\u0dd4\u0dc0 \u0d87\u0dad. \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0db4\u0db8\u0dab\u0d9a\u0dca \u0db1\u0ddc\u0dc0, \u0dbd\u0ddd\u0d9a\u0dba\u0d9a\u0dca \u0dbd\u0dd9\u0dc3 \u0db4\u0ddc\u0daf\u0dd4\u0dc0\u0dda \u0dbd\u0ddd\u0d9a \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0db4\u0dd2\u0dc5\u0dd2\u0db6\u0db3 \u0dc3\u0dd2\u0dad\u0db1 \u0db8\u0dda \u0db8\u0ddc\u0dc4\u0ddc\u0dad\u0dda, \u0dbd\u0ddd\u0d9a \u0db4\u0dca\u200d\u0dbb\u0da2\u0dcf\u0dc0\u0d9c\u0dda \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0dc0\u0da9\u0dcf \u0dba\u0dc4\u0db4\u0dad\u0dca \u0d9a\u0dd2\u0dbb\u0dd3\u0db8\u0da7 \u0d85\u0db4 \u0d85\u0daf\u0dd2\u0da7\u0db1\u0dca \u0d9a\u0dbb \u0d9c\u0dad \u0dba\u0dd4\u0dad\u0dd4\u0dc0 \u0d87\u0dad. \u0db8\u0dda \u0dc3\u0db3\u0dc4\u0dcf \u0d94\u0db6\u0da7 \u0daf \u0d9a\u0dc5 \u0dc4\u0dd0\u0d9a\u0dd2 \u0d9a\u0dcf\u0dbb\u0dca\u0dba\u0dba \u0d89\u0dad\u0dcf \u0db4\u0dc4\u0dc3\u0dd4 \u0d91\u0d9a\u0d9a\u0dd2.\n\u0d94\u0db6, \u0d94\u0db6\u0d9c\u0dda \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0db4\u0dc0\u0dad\u0dca\u0dc0\u0dcf \u0d9c\u0dd0\u0db1\u0dd3\u0db8 \u0dc4\u0dcf \u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8 \u0d9c\u0dd0\u0db1 \u0dc3\u0dd2\u0dad\u0db1\u0dca\u0db1\u0da7 \u0db4\u0da7\u0db1\u0dca \u0d9c\u0db1\u0dca\u0db1. \u0d94\u0db6\u0d9c\u0dda \u0db6\u0dd2\u0dbb\u0dd2\u0dba, \u0dc3\u0dca\u0dc0\u0dcf\u0db8\u0dd2\u0dba\u0dcf \u0dc4\u0dcf \u0daf\u0dbb\u0dd4\u0dc0\u0db1\u0dca\u0d9c\u0dda \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0dba\u0dc4\u0db4\u0dad\u0dca \u0d9a\u0dd2\u0dbb\u0dd3\u0db8\u0da7 \u0d8b\u0daf\u0dc0\u0dd4 \u0d9a\u0dd2\u0dbb\u0dd3\u0db8 \u0d86\u0dbb\u0db8\u0dca\u0db7 \u0d9a\u0dbb\u0db1\u0dca\u0db1. \u0d94\u0db6 \u0d85\u0dc0\u0da7 \u0db4\u0dca\u200d\u0dbb\u0da2\u0dcf\u0dc0\u0d9c\u0dda \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba \u0d9c\u0dd0\u0db1 \u0daf \u0dc3\u0dd0\u0dbd\u0d9a\u0dd2\u0dbd\u0dd2\u0db8\u0dad\u0dca \u0dc0\u0db1\u0dca\u0db1. \u0d94\u0db6 \u0d94\u0db6\u0da7 \u0d86\u0daf\u0dbb\u0dba \u0dc4\u0dcf \u0d9c\u0dde\u0dbb\u0dc0\u0dba \u0daf\u0d9a\u0dca\u0dc0\u0db1\u0dc0\u0dcf\u0da7\u0dad\u0dca \u0dc0\u0da9\u0dcf, \u0d94\u0db6 \u0dc0\u0da7\u0dcf \u0d87\u0dad\u0dd2 \u0dc3\u0dd0\u0db8\u0da7\u0db8 \u0d86\u0daf\u0dbb\u0dba \u0dc4\u0dcf \u0d9c\u0dde\u0dbb\u0dc0\u0dba \u0d9a\u0dd2\u0dbb\u0dd3\u0db8\u0da7 \u0db4\u0dd4\u0dbb\u0dd4\u0daf\u0dd4 \u0dc0\u0db1\u0dca\u0db1. \u0d91\u0dc0\u0dd2\u0da7 \u0d94\u0dc0\u0dd4\u0db1\u0dca \u0dc3\u0dad\u0dd4\u0da7\u0dd2\u0db1\u0dca \u0dc3\u0dd2\u0da7\u0dd2\u0db1\u0dd4 \u0d87\u0dad. \u0d92 \u0db8\u0d9f\u0dd2\u0db1\u0dca \u0db8\u0dd4\u0dc5\u0dd4 \u0db8\u0dc4\u0dad\u0dca \u0db8\u0dcf\u0db1\u0dc0 \u0dc3\u0db8\u0dcf\u0da2\u0dba \u0dad\u0dd4\u0dc5\u0db8 \u0d85\u0db7\u0dd2\u0db8\u0dcf\u0db1\u0dc0\u0dad\u0dca \u0db8\u0dcf\u0db1\u0dc3\u0dd2\u0d9a \u0dc3\u0dde\u0d9b\u0dca\u200d\u0dba\u0dba\u0d9a\u0dca \u0d9c\u0ddc\u0da9\u0db1\u0dd0\u0d9c\u0dd9\u0db1\u0dc0\u0dcf \u0d87\u0dad. \u0db8\u0dda \u0d9a\u0dcf\u0dbb\u0dca\u0dba\u0dba \u0d94\u0db6\u0da7 \u0d9a\u0dc5 \u0dc4\u0dd0\u0d9a\u0dd2 \u0db1\u0db8\u0dca, \u0d94\u0db6\u0dda \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0db8\u0dbd\u0dca\u0db5\u0dbd \u0d9c\u0dd0\u0db1\u0dca\u0dc0\u0dd2\u0dba \u0dc4\u0dd0\u0d9a\u0dd2 \u0dc0\u0db1 \u0d85\u0dad\u0dbb\u0db8, \u0dc3\u0dd0\u0db8\u0da7 \u0dc3\u0dd4\u0dc0\u0daf\u0dcf\u0dba\u0dd3 \u0dbd\u0ddc\u0dc0\u0d9a\u0dca \u0dad\u0db1\u0db1\u0dca\u0db1\u0da7 \u0daf \u0d94\u0db6\u0da7 \u0daf \u0dc4\u0dd0\u0d9a\u0dd2 \u0dba.\n\u0d85\u0db1\u0dd4\u0dbb \u0db1\u0dcf\u0d9a\u0db1\u0dca\u0daf\u0dbd \u0db8\u0db1\u0ddd\u0dc0\u0dd2\u0daf\u0dca\u200d\u0dba\u0dcf \u0d8b\u0db4\u0daf\u0dda\u0dc1\u0d9a \u0dc0\u0dd2\u0db1\u0dba\u0dcf\u0dbb\u0d9a\u0dca\u0dc2\u0d9a \u0db1\u0dd2\u0dbd\u0db0\u0dcf\u0dbb\u0dd3 \u0d9a\u0ddc\u0dc5\u0db9 \u0dc0\u0dd2\u0dc1\u0dca\u0dc0\u0dc0\u0dd2\u0daf\u0dca\u200d\u0dba\u0dcf\u0dbd\u0dba\u00a0\n\u0d86\u0dbd\u0dd2\u0db1\u0dca\u0daf\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 09:20\u0db4\u0dd4\u0dc0\u0dad\u0dca\u0db8\u0dcf\u0dbb\u0dca\u0d9c \u0d85\u0d82\u0d9a 100 \u0dc3\u0dc4 101 \u0db4\u0dcf\u0db1\u0daf\u0dd4\u0dbb \u2013 \u0db4\u0dd2\u0da7\u0d9a\u0ddc\u0da7\u0dd4\u0dc0 \u0dc3\u0dc4 \u0db8\u0ddc\u0dbb\u0da7\u0dd4\u0dc0 \u0db4\u0dd2\u0da7\u0d9a\u0ddc\u0da7\u0dd4\u0dc0 \u0db4\u0dde\u0daf\u0dca\u0d9c\u0dbd\u0dd2\u0d9a \u0db6\u0dc3\u0dca \u0dbb\u0dae \u0db8\u0dda \u0dc0\u0db1\u0dc0\u0dd2\u0da7 \u0dc0\u0dbb\u0dca\u0da2\u0db1\u0dba\u0d9a\u0dca \u0d86\u0dbb\u0db8\u0dca\u0db7 \u0d9a\u0dbb \u0dad\u0dd2\u0db6\u0dda.\n\u0daf\u0dd4\u0dbb\u0d9c\u0db8\u0db1\u0dca \u0dc3\u0dda\u0dc0\u0dcf \u0db6\u0dc3\u0dca \u0dbb\u0dae, \u0d9a\u0dd9\u0da7\u0dd2 \u0d9c\u0db8\u0db1\u0dca \u0dc3\u0dda\u0dc0\u0dcf \u0db6\u0dc3\u0dca\u0dbb\u0dae \u0db1\u0dd0\u0dc0\u0dad\u0dd4\u0db8\u0dca\u0db4\u0dbd\u0dc0\u0dbd \u0dc3\u0dd2\u0da7\u0dd2\u0db1\u0dcf \u0db8\u0d9c\u0dd3\u0db1\u0dca \u0db1\u0d82\u0dc0\u0dcf\u0d9c\u0dd0\u0db1\u0dd3\u0db8\u0da7 \u0dc0\u0dd2\u0dbb\u0ddd\u0db0\u0dba \u0db4\u0dc5 \u0d9a\u0dbb\u0db8\u0dd2\u0db1\u0dca \u0db8\u0dd9\u0db8 \u0dc0\u0dbb\u0dca\u0da2\u0db1\u0dba \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb \u0d87\u0dad\u0dd2 \u0db6\u0dc0 \u0dbd\u0d82\u0d9a\u0dcf \u0db4\u0dde\u0daf\u0dca\u0d9c\u0dbd\u0dd2\u0d9a \u0db6\u0dc3\u0dca \u0dc4\u0dd2\u0db8\u0dd2\u0dba\u0db1\u0dca\u0d9c\u0dda \u0dc3\u0d82\u0d9c\u0db8\u0dba \u0db4\u0dd0\u0dc0\u0dc3\u0dd3\u0dba.\n\u0d85\u0dbd\u0dd4\u0dad\u0dca\u0d9c\u0db8 \u0db6\u0dc3\u0dca \u0dc0\u0dbb\u0dca\u0da2\u0db1\u0dba\u0d9a\u0dca\u0db4\u0dde\u0daf\u0dca\u0d9c\u0dbd\u0dd2\u0d9a \u0db6\u0dc3\u0dca \u0dc4\u0dd2\u0db8\u0dd2\u0dba\u0db1\u0dca\u0d9c\u0dda \u0dc3\u0d82\u0d9c\u0db8\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 11:16\u0dc0\u0dd2\u0daf\u0dd9\u0dc3\u0dca\u0da2\u0db4\u0dcf\u0db1\u0dba\u0dda \u0dc3\u0dd2\u0daf\u0dd4 \u0dc0\u0dd6 \u0db7\u0dd6\u0db8\u0dd2\u0d9a\u0db8\u0dca\u0db4\u0dcf\u0dc0\u0d9a\u0dd2\u0db1\u0dca \u0db4\u0dd4\u0daf\u0dca\u0d9c\u0dbd\u0dba\u0dd2\u0db1\u0dca \u0dad\u0dd2\u0daf\u0dd9\u0db1\u0dd9\u0d9a\u0dca \u0db8\u0dd2\u0dba\u0d9c\u0ddc\u0dc3\u0dca \u0d87\u0dad\u0dd0\u0dba\u0dd2 \u0db6\u0dc0 \u0dc0\u0dd2\u0daf\u0dd9\u0dc3\u0dca \u0db8\u0dcf\u0db0\u0dca\u200d\u0dba \u0db8\u0dcf\u0db0\u0dca\u200d\u0dba \u0dc0\u0dcf\u0dbb\u0dca\u0dad\u0dcf \u0db4\u0dc0\u0dc3\u0dba\u0dd2.\n\u0d89\u0db1\u0dca \u0dad\u0dc0\u0dad\u0dca 200\u0d9a \u0db4\u0db8\u0dab \u0db4\u0dd2\u0dbb\u0dd2\u0dc3\u0d9a\u0dca \u0dad\u0dd4\u0dc0\u0dcf\u0dbd \u0dbd\u0db6\u0dcf \u0d85\u0dd0\u0dad\u0dd2 \u0db6\u0dc0 \u0daf \u0dc3\u0daf\u0dc4\u0db1\u0dca.\n\u0db8\u0dd9\u0db8 \u0db7\u0dd6 \u0d9a\u0db8\u0dca\u0db4\u0db1\u0dba \u0dbb\u0dd2\u0d9a\u0dca\u0da0\u0dca\u0da7\u0dbb\u0dca \u0db8\u0dcf\u0db4\u0d9a\u0dcf\u0d82\u0d9a 6.1\u0d9a \u0db4\u0dca\u200d\u0dbb\u0db6\u0dbd\u0dad\u0dca\u0dc0\u0dba\u0d9a\u0dd2\u0db1\u0dca \u0dc3\u0da7\u0dc4\u0db1\u0dca\u0dc0 \u0d87\u0dad\u0dd2 \u0db6\u0dc0\u0dba\u0dd2 \u0d91\u0dbb\u0da7 \u0dc0\u0dcf\u0dbb\u0dca\u0dad\u0dcf \u0db4\u0dd0\u0dc0\u0dc3\u0dd4\u0dc0\u0dd9\u0dca.\n\u0da2\u0db4\u0dcf\u0db1\u0dba\u0dda \u0d94\u0dc3\u0dcf\u0d9a\u0dcf \u0db4\u0dca\u200d\u0dbb\u0daf\u0dda\u0dc1\u0dba \u0d86\u0dc1\u0dd2\u0dad\u0dc0 \u0db8\u0dd9\u0db8 \u0db7\u0dd6\u0d9a\u0db8\u0dca\u0db4\u0db1\u0dba \u0dc3\u0dd2\u0daf\u0dd4\u0dc0 \u0d85\u0dd0\u0dad.\n\n\u0da2\u0db4\u0dcf\u0db1\u0dba\u0da7 \u0d94\u0db6\u0dca\u0db6\u0dd9\u0db1\u0dca \u0db8\u0dd4\u0dc4\u0dd4\u0daf\u0dda \u0db7\u0dd6 \u0d9a\u0db8\u0dca\u0db4\u0db1\u0dba\u0d9a\u0dca"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0dc0\u0dd2\u0dc1\u0dda\u0dc2\u0dcf\u0d82\u0d9c\u0db1\u0dd2\u0dc0\u0dd9\u0dc3\u0dda \u0db4\u0dd4\u0d82\u0da0\u0dd2 \u0dc3\u0dcf\u0daf\u0dba\u0d9a\u0dca. \u0db1\u0db8\u0dca \u0d9a\u0dd1\u0db8 \u0db8\u0dda\u0dc3\u0dba \u0d9a\u0ddc\u0dc4\u0ddc\u0db8\u0daf \u0dc3\u0dbb\u0dc3\u0db1\u0dca\u0db1\u0dda \u0d9a\u0dd2\u0dba\u0dbd\u0dcf \u0d85\u0db4\u0dd2 \u0dc4\u0dd2\u0dad\u0db1\u0dc0\u0dcf. \u0dc0\u0dd2\u0dc0\u0dd2\u0db0\u0dcf\u0d9a\u0dcf\u0dbb \u0d9a\u0dd1\u0db8 \u0dc0\u0dbb\u0dca\u0d9c \u0dc4\u0daf\u0dbd\u0dcf \u0d85\u0db8\u0dd4\u0dad\u0dca\u0dad\u0db1\u0dca\u0da7 \u0dc3\u0d82\u0d9c\u0dca\u200d\u0dbb\u0dc4 \u0d9a\u0dbb\u0db1\u0dc0\u0dcf \u0dc0\u0d9c\u0dda\u0db8, \u0d92\u0dc0\u0dcf \u0dc3\u0dd2\u0dad\u0dca\u0d9c\u0db1\u0dca\u0db1\u0dcf \u0dc3\u0dd4\u0dc5\u0dd4 \u0d86\u0d9a\u0dcf\u0dbb\u0dba\u0da7 \u0dc3\u0dbb\u0dc3\u0dbd\u0dcf \u0dad\u0dd2\u0db6\u0dd4\u0dab\u0ddc\u0dad\u0dca, \u0d85\u0db8\u0dd4\u0dad\u0dca\u0dad\u0db1\u0dca\u0d9c\u0dda \u0d9a\u0dd1\u0db8 \u0dbb\u0dd4\u0da0\u0dd2\u0dba\u0dad\u0dca \u0dc0\u0dd0\u0da9\u0dd2 \u0dc0\u0dda\u0dc0\u0dd2. \u0daf\u0dbb\u0dd4\u0dc0\u0db1\u0dca\u0d9c\u0dda \u0d8b\u0db4\u0db1\u0dca \u0daf\u0dd2\u0db1 \u0dc3\u0dcf\u0daf\u0dba\u0d9a\u0da7 \u0db1\u0db8\u0dca, \u0db8\u0dda \u0d9a\u0dd2\u0dba\u0db1\u0dca\u0db1 \u0dba\u0db1 \u0dc3\u0dd0\u0dbb\u0dc3\u0dd2\u0dbd\u0dd2 \u0d9a\u0dca\u200d\u0dbb\u0db8\u0dba \u0dc4\u0dbb\u0dd2 \u0db8 \u0d85\u0dbd\u0d82\u0d9a\u0dcf\u0dbb\u0dc0\u0dad\u0dca. \u0d9a\u0dd4\u0da9\u0dcf \u0daf\u0dbb\u0dd4 \u0daf\u0dd0\u0dbb\u0dd2\u0dba\u0db1\u0dca \u0d87\u0dad\u0dd4\u0dc5\u0dd4 \u0d85\u0db8\u0dd4\u0dad\u0dca\u0dad\u0db1\u0dca \u0d91\u0dba \u0dc0\u0dbb\u0dca\u0dab\u0db1\u0dcf \u0d9a\u0dbb\u0dcf\u0dc0\u0dd2.\n\u0da9\u0ddd\u0db1\u0da7\u0dca, \u0d9a\u0db4\u0dca \u0d9a\u0dda\u0d9a\u0dca, \u0db8\u0dcf\u0dc2\u0dca \u0db8\u0dd9\u0dbd\u0ddd, \u0db6\u0dd2\u0dc3\u0dca\u0d9a\u0da7\u0dca, \u0d9a\u0dda\u0d9a\u0dca \u0dc0\u0dbb\u0dca\u0d9c, \u0db4\u0dbd\u0dad\u0dd4\u0dbb\u0dd4, \u0da7\u0ddc\u0dc6\u0dd2, \u0dad\u0dbd\u0d9c\u0dd4\u0dbd\u0dd2, \u0db4\u0dd0\u0da7\u0dd2\u0dc3\u0dca, \u0dbb\u0ddd\u0dbd\u0dca\u0dc3\u0dca, \u0db4\u0dd4\u0da9\u0dd2\u0d82 \u0dc0\u0d9c\u0dda \u0d95\u0db1\u0dd1\u0db8 \u0d9a\u0dd1\u0db8 \u0dc0\u0dbb\u0dca\u0d9c\u0dba\u0d9a\u0dca \u0daf\u0dd3\u0dc3\u0dd2\u0dc0\u0dbd\u0da7 \u0db6\u0dd9\u0daf\u0dbd\u0dcf, \u0d9a\u0dd1\u0db8 \u0db8\u0dda\u0dc3\u0dba\u0dd9\u0db1\u0dca \u0dad\u0dd2\u0dba\u0daf\u0dca\u0daf\u0dd3, \u0d85\u0db4\u0dd2 \u0dc3\u0dd9\u0dbd\u0dca\u0dbd\u0db8\u0dca \u0dc3\u0dad\u0d9a\u0dd4\u0d9c\u0dda \u0db4\u0dd2\u0da7\u0dda \u0dad\u0dd2\u0db6\u0dca\u0db6\u0ddc\u0dad\u0dca \u0dc0\u0dd9\u0db1\u0dc3\u0d9a\u0dca \u0db1\u0dda\u0daf? \u0db8\u0dda \u0dc3\u0dd9\u0dbd\u0dca\u0dbd\u0db8\u0dca \u0db6\u0da9\u0dd4 \u0dc0\u0dd9\u0dc5\u0dd9\u0db3 \u0db4\u0ddc\u0dc5\u0dda \u0d85\u0da9\u0dd4 \u0db8\u0dd2\u0dbd\u0da7 \u0d9c\u0db1\u0dca\u0db1 \u0dad\u0dd2\u0db6\u0dd9\u0db1\u0dc0\u0dcf.\u0db8\u0dda \u0db1\u0dd2\u0dbb\u0dca\u0db8\u0dcf\u0dab\u0dba \u0daf\u0dd2\u0dc4\u0dcf \u0db6\u0dd0\u0dbd\u0dd4 \u0db6\u0dd0\u0dbd\u0dca\u0db8\u0da7 \u0db4\u0dd9\u0db1\u0dd9\u0db1\u0dca\u0db1\u0dda, \u0daf\u0dd3\u0dc3\u0dd2 \u0db8\u0dd0\u0daf\u0dd2\u0db1\u0dca \u0dc4\u0dd2\u0dbd\u0dca \u0d9a\u0dbb\u0dbd\u0dcf, \u0dc3\u0dad\u0dcf\u0d9c\u0dda \u0d9a\u0db3 \u0d9a\u0ddc\u0da7\u0dc3\u0da7 \u0dba\u0db1\u0dad\u0dd4\u0dbb\u0dd4 \u0db6\u0dc3\u0dca\u0dc3\u0dbd\u0dcf \u0dc0\u0d9c\u0dda. \u0d92\u0d9a \u0d9a\u0dbb\u0db1\u0dca\u0db1\u0dda \u0db8\u0dd9\u0dc4\u0dd9\u0db8\u0dba\u0dd2.\n\u0db8\u0dd4\u0dbd\u0dd2\u0db1\u0dca\u0db8 \u0dc3\u0dad\u0dd4\u0db1\u0dca \u0d9a\u0dd2\u0dc4\u0dd2\u0db4 \u0daf\u0dd9\u0db1\u0dd9\u0d9a\u0dca \u0d85\u0dbb\u0d9c\u0dd9\u0db1 \u0dc3\u0dcf\u0dba\u0db8\u0dca \u0dad\u0dc0\u0dbb\u0dcf \u0dc4\u0ddd \u0dad\u0db8\u0db1\u0dca \u0d9a\u0dd0\u0db8\u0dd0\u0dad\u0dd2 \u0d86\u0d9a\u0dcf\u0dbb\u0dba\u0d9a\u0da7 \u0dc3\u0dbb\u0dc3\u0dcf \u0d9c\u0db1\u0dca\u0db1. \u0db8\u0dda \u0dc3\u0db3\u0dc4\u0dcf \u0d9c\u0ddd\u0db1\u0dcf, \u0db8\u0dd4\u0dc0\u0dcf, \u0da2\u0dd2\u0dbb\u0dcf\u200d\u0dc6\u0dca, \u0dc3\u0dd2\u0d82\u0dc4\u0dba\u0dcf, \u0d9a\u0ddc\u0da7\u0dd2\u0dba\u0dcf, \u0db6\u0dbd\u0dca\u0dbd\u0dcf, \u0db4\u0dd6\u0dc3\u0dcf \u0dc0\u0d9c\u0dda \u0dc3\u0dad\u0dca\u0dad\u0dd4 \u0d9c\u0dd0\u0dc5\u0db4\u0dd9\u0db1\u0dc0\u0dcf. \u0daf\u0dd0\u0db1\u0dca \u0d94\u0dc0\u0dd4\u0db1\u0dca\u0d9c\u0dda \u0d9a\u0db3 \u0db8\u0dd0\u0daf\u0dd2\u0db1\u0dca \u0d9a\u0db4\u0dcf \u0d9c\u0db1\u0dca\u0db1. \u0dc3\u0dad\u0dcf\u0d9c\u0dda \u0db4\u0dd9\u0db1\u0dd4\u0db8 \u0d85\u0db1\u0dd4\u0dc0 \u0d9a\u0db4\u0db1 \u0dc3\u0dca\u0dae\u0dcf\u0db1\u0dba \u0dad\u0ddd\u0dbb\u0dcf \u0d9c\u0db1\u0dca\u0db1. \u0daf\u0dd0\u0db1\u0dca \u0dba\u0da7 \u0d9a\u0ddc\u0da7\u0dc3 \u0d9a\u0dd9\u0dc5\u0dd2\u0db1\u0dca \u0dc3\u0dd2\u0da7\u0dd4\u0dc0\u0dcf, \u0d92 \u0db8\u0dad \u0daf\u0dd3\u0dc3\u0dd2\u0dba\u0d9a\u0dca \u0dad\u0db6\u0dcf \u0d85\u0dbd\u0dc0\u0dcf \u0d9c\u0db1\u0dca\u0db1. \u0db4\u0dad\u0dd4\u0dbd\u0dda \u0dc4\u0ddc\u0db3\u0dd2\u0db1\u0dca \u0d9c\u0db8\u0dca \u0d86\u0dbd\u0dda\u0db4 \u0d9a\u0dc5\u0dcf \u0db1\u0db8\u0dca, \u0d85\u0dbd\u0dc0\u0dcf \u0d9c\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0daf\u0dd0\u0db1\u0dca \u0d9a\u0dbb\u0db1\u0dca\u0db1 \u0dad\u0dd2\u0dba\u0dd9\u0db1\u0dca\u0db1\u0dda, \u0d85\u0db1\u0dd9\u0d9a\u0dca \u0d9a\u0ddc\u0da7\u0dc3 \u0daf\u0dd3\u0dc3\u0dd2\u0dba\u0dda \u0d8b\u0da9 \u0d9a\u0ddc\u0da7\u0dc3\u0dda \u0d85\u0dbd\u0dc0\u0dcf \u0d9c\u0dd0\u0db1\u0dd3\u0db8\u0dba\u0dd2. \u0db8\u0dd9\u0dc4\u0dd2\u0daf\u0dd3, \u0dc3\u0dad\u0dcf \u0d85\u0dc3\u0db8\u0dca\u0db4\u0dd6\u0dbb\u0dca\u0dab\u0dba\u0dd9\u0db1\u0dca \u0db1\u0dd0\u0dc0\u0dad \u0db1\u0dd2\u0dbb\u0dca\u0db8\u0dcf\u0dab\u0dba \u0dc0\u0db1 \u0db4\u0dbb\u0dd2\u0daf\u0dd2 \u0dc3\u0dd2\u0dba\u0dd4\u0db8\u0dca\u0dc0 \u0d85\u0dbd\u0dc0\u0dcf \u0d9c\u0dad \u0dba\u0dd4\u0dad\u0dd4\u0dba\u0dd2. \u0daf\u0dd0\u0db1\u0dca \u0d94\u0db6 \u0d9a\u0dd0\u0db8\u0dd0\u0dad\u0dd2 \u0d9a\u0dd1\u0db8 \u0dc0\u0dbb\u0dca\u0d9c\u0dba\u0d9a\u0dca, \u0db8\u0dda \u0dc3\u0dad\u0dca\u0dad\u0dd4 \u0daf\u0dd3\u0dc3\u0dd2\u0dc0\u0dbd\u0da7 \u0db6\u0dc4\u0dcf, \u0d9a\u0dd1\u0db8 \u0db8\u0dda\u0dc3\u0dba\u0da7 \u0dba\u0dc0\u0db1\u0dca\u0db1. \u0db6\u0dbd\u0db1\u0dca\u0db1 \u0daf\u0dd0\u0db1\u0dca \u0d94\u0db6\u0dda \u0dc3\u0dcf\u0daf\u0dba\u0da7 \u0d85\u0db8\u0dd4\u0dad\u0dd4\u0db8 \u0d85\u0d82\u0dbd\u0d9a\u0dcf\u0dbb\u0dba\u0d9a\u0dca \u0d91\u0d9a\u0dca\u0dc0\u0dd9\u0dbd\u0dcf \u0db1\u0dda\u0daf?\n\u0da0\u0dd2\u0db1\u0dca\u0dad\u0dcf \u0dbb\u0dab\u0dc3\u0dd2\u0d82\u0dc4\n\u0d86\u0dbd\u0dd2\u0db1\u0dca\u0daf\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0d85\u0db0\u0dca\u200d\u0dba\u0dcf\u0db4\u0db1 \u0d87\u0db8\u0dd0\u0dad\u0dd2 \u0d85\u0d9a\u0dd2\u0dbd \u0dc0\u0dd2\u0dbb\u0dcf\u0da2\u0dca\n\u0d85\u0db0\u0dca\u200d\u0dba\u0dba\u0db1 \u0db4\u0ddc\u0daf\u0dd4 \u0dc3\u0dc4\u0dad\u0dd2\u0d9a \u0db4\u0dad\u0dca\u200d\u0dbb \u0dc3\u0dcf\u0db8\u0dcf\u0db1\u0dca\u200d\u0dba \u0db4\u0dd9\u0dc5 \u0dc0\u0dd2\u0dc2\u0dba \u0db1\u0dd2\u0dbb\u0dca\u0daf\u0dda\u0dc1\u0dba\u0dd9\u0db1\u0dca \u0d89\u0dad\u0dd2\u0dc4\u0dcf\u0dc3\u0dba, \u0db7\u0dcf\u0dc2\u0dcf\u0dc0 \u0dc4\u0ddd \u0d9a\u0dd2\u0dc3\u0dd2\u0daf\u0dd4 \u0dc0\u0dd2\u0dc2\u0dba\u0d9a\u0dca \u0d89\u0dc0\u0dad\u0dca \u0d9a\u0dd2\u0dbb\u0dd3\u0db8\u0dda \u0dc3\u0dd6\u0daf\u0dcf\u0db1\u0db8\u0d9a\u0dca \u0db1\u0dd0\u0dad\u0dd0\u0dba\u0dd2 \u0d85\u0db0\u0dca\u200d\u0dba\u0dcf\u0db4\u0db1 \u0d87\u0db8\u0dd0\u0dad\u0dd2 \u0d85\u0d9a\u0dd2\u0dbd \u0dc0\u0dd2\u0dbb\u0dcf\u0da2\u0dca \u0d9a\u0dcf\u0dbb\u0dd2\u0dba\u0dc0\u0dc3\u0db8\u0dca \u0db8\u0dc4\u0dad\u0dcf \u0d85\u0dc0\u0db0\u0dcf\u0dbb\u0dab\u0dba \u0d9a\u0dbb\u0dba\u0dd2.\n\u0db4\u0da7\u0dd4 \u0daf\u0dda\u0dc1\u0db4\u0dcf\u0dbd\u0db1 \u0dc0\u0dcf\u0dc3\u0dd2 \u0dc3\u0db3\u0dc4\u0dcf \u0da2\u0dcf\u0dad\u0dd2\u0d9a \u0d85\u0db0\u0dca\u200d\u0dba\u0dcf\u0db4\u0db1\u0dba \u0db4\u0da7\u0dbd\u0dc0\u0dcf \u0d9c\u0dd9\u0db1 \u0d87\u0dad\u0dd0\u0db8\u0dd4\u0db1\u0dca \u0dc0\u0dcf\u0dc3\u0dd2 \u0dbd\u0db6\u0dcf \u0d9c\u0dd0\u0db1\u0dd3\u0db8\u0da7 \u0dad\u0dd0\u0dad\u0dca \u0d9a\u0dd2\u0dbb\u0dd3\u0db8 \u0db4\u0dd2\u0dc5\u0dd2\u0d9a\u0dd4\u0dbd\u0dd9\u0db1\u0dca \u0dc4\u0dd9\u0dbd\u0dcf \u0daf\u0d9a\u0dd2\u0db1 \u0db6\u0dc0 \u0db4\u0dd9\u0db1\u0dca\u0dc0\u0dcf \u0daf\u0dd9\u0db1 \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0db6\u0d82\u0d9a\u0ddc\u0dbd\u0ddc\u0dad\u0dca \u0daf\u0dda\u0dc1\u0db4\u0dcf\u0dbd\u0db1 \u0dc3\u0da7\u0db1\u0dca \u0db4\u0dcf\u0da8\u0dc0\u0dbd\u0da7 \u0da2\u0dcf\u0dad\u0dd2\u0d9a \u0d85\u0db0\u0dca\u200d\u0dba\u0dcf\u0db4\u0db1\u0dba \u0db4\u0da7\u0dbd\u0dc0\u0dcf \u0d9c\u0dd0\u0db1\u0dd3\u0db8\u0da7 \u0d9a\u0dd2\u0dc3\u0dd2\u0daf\u0dcf \u0d89\u0da9 \u0dbd\u0db6\u0dcf \u0db1\u0ddc\u0daf\u0dd9\u0db1 \u0db6\u0dc0 \u0daf \u0d9a\u0dd2\u0dba\u0dcf \u0dc3\u0dd2\u0da7\u0dd3.\n\u0dc0\u0dc3\u0dbb 2013 \u0daf\u0dd3 \u0db8\u0dc4\u0dcf\u0da0\u0dcf\u0dbb\u0dca\u0dba \u0dbd\u0d9a\u0dca\u0dc2\u0db8\u0db1\u0dca \u0da2\u0dba\u0dad\u0dd2\u0dbd\u0d9a \u0db8\u0dc4\u0db8\u0dad\u0dcf\u0d9c\u0dda \u0dc3\u0db7\u0dcf\u0db4\u0dad\u0dd2\u0dad\u0dca\u0dc0\u0dba\u0dd9\u0db1\u0dca \u0db1\u0dd2\u0d9a\u0dd4\u0dad\u0dca \u0d9a\u0dc5 \u0da2\u0dcf\u0dad\u0dd2\u0d9a \u0d85\u0db0\u0dba\u0dcf\u0db4\u0db1 \u0d9a\u0ddc\u0db8\u0dd2\u0dc3\u0db1\u0dca \u0dc3\u0db7\u0dcf \u0dc0\u0dcf\u0dbb\u0dca\u0dad\u0dcf\u0dc0\u0dda \u0dc0\u0dd2\u0dc2\u0dba\u0db1\u0dca \u0dc4\u0dba\u0d9a\u0dca \u0d9a\u0dd2\u0dbb\u0dd3\u0db8 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0db1\u0dd2\u0dbb\u0dca\u0daf\u0dda\u0dc1 \u0d89\u0daf\u0dd2\u0dbb\u0dd2\u0db4\u0dad\u0dca\u0dc0 \u0dad\u0dd2\u0db6\u0dd6 \u0db6\u0dc0\u0dad\u0dca \u0d91\u0dc4\u0dd2 \u0d86\u0d9c\u0db8, \u0db7\u0dcf\u0dc2\u0dcf\u0dc0 \u0dc4\u0dcf \u0dc3\u0dcf\u0dc4\u0dd2\u0dad\u0dca\u200d\u0dba, \u0d9c\u0dab\u0dd2\u0dad\u0dba, \u0dc0\u0dd2\u0daf\u0dca\u200d\u0dba\u0dcf\u0dc0, \u0db4\u0dd4\u0dbb\u0dc0\u0dd0\u0dc3\u0dd2 \u0d85\u0db0\u0dca\u200d\u0dba\u0db4\u0dcf\u0db1\u0dba \u0dc4\u0dcf \u0dc3\u0db8\u0dcf\u0da2 \u0dc0\u0dd2\u0daf\u0dca\u200d\u0dba\u0dcf\u0dc0 \u0db8\u0dd9\u0db1\u0dca\u0db8 \u0d89\u0d82\u0d9c\u0dca\u200d\u0dbb\u0dd2\u0dc3\u0dd2 \u0dba\u0db1 \u0dc0\u0dd2\u0dc2\u0dba\u0dba\u0db1\u0dca \u0d87\u0dad\u0dd4\u0dc5\u0dad\u0dca \u0d9a\u0dbb \u0dad\u0dd2\u0db6\u0dd6 \u0db6\u0dc0\u0dad\u0dca \u0d91\u0dc4\u0dd2 \u0db4\u0dd4\u0dbb\u0dc0\u0dd0\u0dc3\u0dd2 \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc4\u0dcf \u0dc3\u0db8\u0dcf\u0da2 \u0dc0\u0dd2\u0daf\u0dca\u200d\u0dba\u0dcf\u0dc0 \u0dba\u0db1 \u0dc0\u0dd2\u0dc2\u0dba \u0d9a\u0dcf\u0dab\u0dca\u0da9\u0dba \u0dba\u0da7\u0dad\u0dda \u0d89\u0dad\u0dd2\u0dc4\u0dcf\u0dc3\u0dba \u0db7\u0dd6\u0d9c\u0ddd\u0dbd \u0dc0\u0dd2\u0daf\u0dca\u200d\u0dba\u0dcf\u0dc0 \u0db4\u0dca\u200d\u0dbb\u0da2\u0dcf\u0da0\u0dcf\u0dbb\u0dba \u0dba\u0db1 \u0dc0\u0dd2\u0dc2\u0dba\u0dba\u0db1\u0dca \u0d87\u0dad\u0dd4\u0dc5\u0dad\u0dca \u0d9a\u0dbb \u0d87\u0dad\u0dd2 \u0db6\u0dc0\u0dad\u0dca \u0d87\u0db8\u0dd0\u0dad\u0dd2 \u0d9a\u0dcf\u0dbb\u0dd2\u0dba\u0dc0\u0dc3\u0db8\u0dca \u0db8\u0dc4\u0dad\u0dcf \u0db4\u0dd9\u0db1\u0dca\u0dc0\u0dcf \u0daf\u0dd4\u0db1\u0dca\u0db1\u0dda\u0dba.\n\u0db8\u0dda \u0dc0\u0db1 \u0dc0\u0dd2\u0da7 \u0db4\u0dc0\u0dad\u0dd2\u0db1 \u0dc0\u0dd2\u0dc2\u0dba \u0db1\u0dd2\u0dbb\u0dca\u0daf\u0dda\u0dc1\u0dba \u0daf\u0dbb\u0dd4\u0dc0\u0db1\u0dca\u0da7 \u0db6\u0dbb \u0dc0\u0dd0\u0da9\u0dd2 \u0db6\u0dc0\u0da7 \u0dc3\u0db8\u0dcf\u0da2 \u0d9a\u0dae\u0dd2\u0d9a\u0dcf\u0dc0\u0d9a\u0dca \u0db4\u0dc0\u0dad\u0dd2\u0db1 \u0db6\u0dc0 \u0db4\u0dd9\u0db1\u0dca\u0dc0\u0dcf \u0daf\u0dd9\u0db1 \u0d87\u0db8\u0dd0\u0dad\u0dd2 \u0d9a\u0dcf\u0dbb\u0dd2\u0dba\u0dc0\u0dc3\u0db8\u0dca \u0db8\u0dc4\u0dad\u0dcf \u0d92 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0daf\u0dca\u0dc0\u0dad\u0dca \u0d9a\u0dae\u0dd2\u0d9a\u0dcf\u0dc0\u0d9a\u0dca \u0db8\u0d9c\u0dd2\u0db1\u0dca \u0d9a\u0dc5 \u0dba\u0dd4\u0dad\u0dd4 \u0dc0\u0dd9\u0db1\u0dc3\u0dca \u0d9a\u0db8\u0dca \u0dc3\u0dd2\u0daf\u0dd4 \u0d9a\u0dd2\u0dbb\u0dd3\u0db8\u0da7 \u0dad\u0db8\u0db1\u0dca \u0dc3\u0dd6\u0daf\u0dcf\u0db1\u0db8\u0dca \u0db6\u0dc0\u0dad\u0dca \u0db6\u0d82\u0d9a\u0ddc\u0dbd\u0ddc\u0dad\u0dca \u0db7\u0dcf\u0dc0\u0dba\u0da7 \u0db4\u0dad\u0dca\u0dc0 \u0dc3\u0dd2\u0da7\u0dd2\u0db1 \u0d92\u0d9a\u0dcf\u0db6\u0daf\u0dca\u0db0 \u0dc0\u0dd2\u0db4\u0d9a\u0dca\u0dc2\u0dba \u0dc4\u0ddd \u200d\u0d85\u0db1\u0dca \u0d85\u0dba\u0d9a\u0dd4 \u0dad\u0db8 \u0dc0\u0dcf\u0dc3\u0dd2\u0dba\u0da7 \u0da2\u0dcf\u0dad\u0dd2\u0d9a \u0d85\u0db0\u0dca\u200d\u0dba\u0dcf\u0db4\u0db1\u0dba \u0db4\u0da7\u0dbd\u0dc0\u0dcf \u0d9c\u0dd0\u0db1\u0dd3\u0db8 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dad\u0db8\u0db1\u0dca \u0d9a\u0db1\u0d9c\u0dcf\u0da7\u0dd4\u0dc0\u0da7 \u0db4\u0dad\u0dca \u0dc0\u0db1 \u0db6\u0dc0\u0dad\u0dca \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.\n\u0dc0\u0dc3\u0dbb 2013 \u0daf\u0dd3 \u0dc4\u0dd2\u0da7\u0db4\u0dd4 \u0da2\u0db1\u0dcf\u0db0\u0dd2\u0db4\u0dad\u0dd2 \u0db8\u0dc4\u0dd2\u0db1\u0dca\u0daf \u0dbb\u0dcf\u0da2\u0db4\u0d9a\u0dca\u0dc2 \u0db8\u0dc4\u0dad\u0dcf \u0dc0\u0dd2\u0dc3\u0dd2\u0db1\u0dca \u0d85\u0db0\u0dca\u200d\u0dba\u0dcf\u0db4\u0db1\u0dba \u0dc3\u0db8\u0dca\u0db6\u0db1\u0dca\u0db0 \u0db1\u0dd2\u0dbb\u0dca\u0daf\u0dda\u0dc1 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dd2\u0dbb\u0dd3\u0db8\u0da7 \u0db4\u0dad\u0dca \u0d9a\u0dd9\u0dbb\u0dd4\u0dab\u0dd4 \u0d91\u0db8 \u0d9a\u0ddc\u0db8\u0dd2\u0dc3\u0db1\u0dca \u0dc3\u0db7\u0dcf\u0dc0 \u0dc3\u0d9a\u0dc3\u0dca \u0d9a\u0dc5 \u0dc0\u0dcf\u0dbb\u0dca\u0dad\u0dcf\u0dc0 \u0dbd\u0dd0\u0db6\u0dd4\u0dab\u0dda 2016 \u0dc0\u0dc3\u0dbb\u0dda \u0daf\u0dd3 \u0db6\u0dc0 \u0db4\u0dc0\u0dc3\u0db1 \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0dad\u0db8\u0dd4\u0db1\u0dca \u0d9a\u0dd2\u0dc3\u0dd2 \u0dc0\u0dd2\u0da7\u0d9a\u0dad\u0dca \u0db4\u0da7\u0dd4 \u0d85\u0dbb\u0db8\u0dd4\u0dab\u0dd4\u0dc0\u0dbd\u0dd2\u0db1\u0dca \u0dc3\u0dd2\u0dad\u0dcf \u0d85\u0db0\u0dca\u200d\u0dba\u0dcf\u0db4\u0db1\u0dba \u0db4\u0dd2\u0dc5\u0dd2\u0db6\u0db3 \u0dad\u0dd3\u0db1\u0dca\u0daf\u0dd4 \u0dad\u0dd3\u0dbb\u0dab \u0db1\u0ddc\u0d9c\u0db1\u0dca\u0db1\u0dcf \u0db6\u0dc0 \u0daf \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.\n\u0d87\u0db8\u0dd0\u0dad\u0dd2 \u0d85\u0d9a\u0dd2\u0dbd \u0dc0\u0dd2\u0dbb\u0dcf\u0da2\u0dca \u0d9a\u0dcf\u0dbb\u0dd2\u0dba\u0dc0\u0dc3\u0db8\u0dca \u0db8\u0dc4\u0dad\u0dcf \u0db8\u0dda \u0db6\u0dc0 \u0d9a\u0dd2\u0dba\u0dcf \u0dc3\u0dd2\u0da7\u0dd2\u0dba\u0dda '\u0daf\u0dd2\u0db1\u0db8\u0dd2\u0dab' \u0d9a\u0dc5 \u0dc0\u0dd2\u0db8\u0dc3\u0dd3\u0db8\u0d9a\u0da7 \u0db4\u0dd2\u0dc5\u0dd2\u0dad\u0dd4\u0dbb\u0dd4 \u0dbd\u0db6\u0dcf \u0daf\u0dd9\u0db8\u0dd2\u0dab\u0dd2.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 12:21\u0db4\u0dd4\u0dc0\u0dad\u0dca\u0dbb\u0dcf\u0da2\u0dca\u200d\u0dba \u0dc4\u0dcf \u0db4\u0dde\u0daf\u0dca\u0d9c\u0dbd\u0dd2\u0d9a \u0d85\u0d82\u0dc1\u0dba\u0dda \u0db4\u0dcf\u0dbb\u0dca\u0dc1\u0dc0\u0d9a\u0dbb\u0dd4\u0dc0\u0db1\u0dca 700 \u0d9a\u0da7 \u0d85\u0db0\u0dd2\u0d9a \u0dc3\u0d82\u0d9b\u0dca\u200d\u0dba\u0dcf\u0dc0\u0d9a\u0d9c\u0dda \u0d8b\u0db4\u0daf\u0dda\u0dc1\u0db1\u0dba\u0dd9\u0db1\u0dca \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dc5 \u0da2\u0dcf\u0dad\u0dd2\u0d9a \u0d85\u0db4\u0db1\u0dba\u0db1 \u0d8b\u0db4\u0dcf\u0dba \u0db8\u0dcf\u0dbb\u0dca\u0d9c\u0dd2\u0d9a \u0dc3\u0dd0\u0dbd\u0dd0\u0dc3\u0dca\u0db8 \u0d85\u0db8\u0dcf\u0dad\u0dca\u200d\u0dba \u0db8\u0dab\u0dca\u0da9\u0dbd\u0dba\u0dda \u0d85\u0db1\u0dd4\u0db8\u0dd0\u0dad\u0dd2\u0dba\u0da7 \u0dba\u0ddc\u0db8\u0dd4 \u0d9a\u0dd2\u0dbb\u0dd3\u0db8\u0da7 \u0db1\u0dd2\u0dba\u0db8\u0dd2\u0dad\u0dba.\u00a0\n\u00a0\n\u0da2\u0dcf\u0dad\u0dd2\u0d9a \u0d85\u0db4\u0db1\u0dba\u0db1 \u0d8b\u0db4\u0dcf\u0dba\u0db8\u0dcf\u0dbb\u0dca\u0d9c\u0dd2\u0d9a \u0dc3\u0dd0\u0dbd\u0dd0\u0dc3\u0dca\u0db8 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0dc4\u0db3\u0dd4\u0db1\u0dcf \u0d9c\u0dad\u0dca \u0dbb\u0dcf\u0da2\u0dca\u200d\u0dba \u0dc4\u0dcf\u0db4\u0dde\u0daf\u0dca\u0d9c\u0dbd\u0dd2\u0d9a \u0d86\u0dba\u0dad\u0db1 70 \u0d9a\u0dca \u0d91\u0dc4\u0dd2 \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd3 \u0dc3\u0dd0\u0dbd\u0dc3\u0dd4\u0db8\u0dca \u0dc3\u0dc4 \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0d9a\u0db8\u0dca \u0dc3\u0db8\u0dcf\u0dbd\u0ddd\u0da0\u0db1\u0dba \u0d9a\u0dbb\u0d87\u0dad\u0dd2 \u0d85\u0dad\u0dbb \u0d91\u0db8 \u0db8\u0dd0\u0daf\u0dd2\u0dc4\u0dad\u0dca \u0dc0\u0dd3\u0db8\u0dca \u0dad\u0dd4\u0dc5\u0dd2\u0db1\u0dca \u0d85\u0daf\u0dcf\u0dbd \u0db4\u0dcf\u0dbb\u0dca\u0dc1\u0dc0\u0dd3\u0dba \u0d86\u0dba\u0dad\u0db1\u0dc0\u0dbd\u0da7 \u0d85\u0daf\u0dcf\u0dbd\u0d9a\u0da7\u0dba\u0dd4\u0dad\u0dd4 \u0db8\u0dd9\u0db8 \u0dc3\u0dd0\u0dbd\u0dd0\u0dc3\u0dca\u0db8 \u0dad\u0dd4\u0dc5 \u0d92\u0d9a\u0dcf\u0db6\u0daf\u0dca\u0db0 \u0d9a\u0dd2\u0dbb\u0dd3\u0db8\u0da7 \u0d9a\u0dd0\u0db4\u0dc0\u0dd3\u0d87\u0dad\u0dd2 \u0d85\u0dad\u0dbb \u0d92\u0dc0\u0dcf \u0dc3\u0dca\u0dc0\u0d9a\u0dd3\u0dba \u0d86\u0dba\u0dad\u0db1\u0dc0\u0dbd \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd3 \u0dc3\u0dd0\u0dbd\u0dc3\u0dd4\u0db8\u0dca\u0dc0\u0dbd\u0da7 \u0d85\u0db1\u0dca\u0dad\u0dbb\u0dca\u0d9c\u0dca\u200d\u0dbb\u0dc4\u0dab\u0dba \u0d9a\u0dbb \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0da7 \u0d9a\u0dd0\u0db4\u0dc0\u0dd3 \u0d87\u0dad.\n\u00a0\n\u0da2\u0dcf\u0dad\u0dd2\u0d9a \u0d85\u0db4\u0db1\u0dba\u0db1 \u0d8b\u0db4\u0dcf\u0dba \u0db8\u0dcf\u0dbb\u0dca\u0d9c\u0dd2\u0d9a \u0dc3\u0dd0\u0dbd\u0dd0\u0dc3\u0dca\u0db8\u0dda \u0db4\u0dca\u200d\u0dbb\u200d\u0db8\u0dd4\u0d9b\u0dad\u0dcf \u0d85\u0d82\u0dc1 \u0dc3\u0db3\u0dc4\u0dcf \u0dc0\u0dd6 \u0dc3\u0dd0\u0dbd\u0dc3\u0dd4\u0db8\u0dca, \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0dda \u0d86\u0dba\u0dad\u0db1\u0dba\u0db1\u0dca\u0dc4\u0dd2 \u0d85\u0db1\u0dd4\u0db8\u0dd0\u0dad\u0dd2\u0dba\u0dd9\u0db1\u0dca \u0d85\u0db8\u0dcf\u0dad\u0dca\u200d\u0dba \u0db8\u0dab\u0dca\u0da9\u0dbd \u0d85\u0db1\u0dd4\u0db8\u0dd0\u0dad\u0dd2\u0dba \u0dc3\u0db3\u0dc4\u0dcf \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb\u0db1\u0dd4 \u0dbd\u0db6\u0db1 \u0dc3\u0db8\u0dc3\u0dca\u0dad \u0dc3\u0dd0\u0dbd\u0dd0\u0dc3\u0dca\u0db8 \u0d87\u0dad\u0dd4\u0dbd\u0dad\u0dca \u0d9a\u0dbb \u0d87\u0dad.\n\u00a0\n\u0da2\u0dcf\u0dad\u0dd2\u0d9a \u0d85\u0db4\u0db1\u0dba\u0db1 \u0d8b\u0db4\u0dcf\u0dba \u0db8\u0dcf\u0dbb\u0dca\u0d9c\u0dd2\u0d9a \u0dc3\u0dd0\u0dbd\u0dd0\u0dc3\u0dca\u0db8 \u0db8\u0d9c\u0dd2\u0db1\u0dca\u0dc1\u0dca\u200d\u0dbb\u0dd2 \u0dbd\u0d82\u0d9a\u0dcf\u0dc0 \u0db4\u0dd4\u0dbb\u0dcf \u0dc0\u0dd2\u0dc0\u0dd2\u0db0 \u0d86\u0dba\u0dad\u0db1 \u0d85\u0dad\u0dbb \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd2\u0dad\u0dca\u0dc0\u0dba \u0dc3\u0db8\u0dca\u0db6\u0db1\u0dca\u0db0\u0dd3\u0d9a\u0dbb\u0dab\u0dba \u0dc3\u0dd2\u0daf\u0dd4 \u0d9a\u0dbb\u0dba\u0dd2. \u0da2\u0dcf\u0dad\u0dd2\u0d9a \u0d85\u0db4\u0db1\u0dba\u0db1 \u0d8b\u0db4\u0dcf\u0dba \u0db8\u0dcf\u0dbb\u0dca\u0d9c\u0dd2\u0d9a \u0dc3\u0dd0\u0dbd\u0dd0\u0dc3\u0dca\u0db8\u0dda \u0d8b\u0db4\u0daf\u0dda\u0dc1\u0db1 \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba \u0db8\u0dd9\u0db8 \u0dc3\u0dd0\u0dbd\u0dd0\u0dc3\u0dca\u0db8 \u0dc3\u0dcf\u0dbb\u0dca\u0dae\u0d9a\u0dc0 \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0dd0\u0d82\u0dc0\u0dd3\u0db8 \u0dc3\u0db3\u0dc4\u0dcf \u0db4\u0dd4\u0dc5\u0dd4\u0dbd\u0dca \u0da2\u0dcf\u0dad\u0dd2\u0d9a \u0dc3\u0db8\u0dca\u0db8\u0dd4\u0dad\u0dd2\u0dba\u0d9a\u0dca \u0d9c\u0ddc\u0da9 \u0db1\u0d9c\u0dba\u0dd2.\u0dbb\u0dcf\u0da2\u0dca\u200d\u0dba \u0dc4\u0dcf \u0db4\u0dde\u0daf\u0dca\u0d9c\u0dbd\u0dd2\u0d9a \u0d85\u0d82\u0dc1 \u0d85\u0dad\u0dbb \u0d9a\u0dcf\u0dbb\u0dca\u0dba\u0d9a\u0dca\u0dc2\u0db8 \u0dc3\u0db8\u0dca\u0db6\u0db1\u0dca\u0db0\u0dd3\u0d9a\u0dbb\u0dab\u0dba \u0db8\u0dd9\u0db8 \u0dc3\u0dd0\u0dbd\u0dc3\u0dd4\u0db8\u0dda \u0db4\u0dca\u200d\u0dbb\u200d\u0d9c\u0dad\u0dd2\u0dba \u0dc3\u0db3\u0dc4\u0dcf \u0dc1\u0d9a\u0dca\u0dad\u0dd2\u0db8\u0dad\u0dca \u0d85\u0da9\u0dd2\u0dad\u0dcf\u0dbd\u0db8\u0d9a\u0dca \u0dc3\u0db4\u0dba\u0db1\u0dd4 \u0d87\u0dad. \u0d9a\u0dd0\u0db6\u0dd2\u0db1\u0da7\u0dca \u0d85\u0db1\u0dd4\u0db8\u0dd0\u0dad\u0dd2\u0dba\u0dd9\u0db1\u0dca \u0db4\u0dc3\u0dd4 \u0db8\u0dd9\u0db8 \u0dc3\u0dd0\u0dbd\u0dc3\u0dd4\u0db8\u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u200d\u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0dbb\u0dcf\u0da2\u0dca\u200d\u0dba \u0dc4\u0dcf \u0db4\u0dde\u0daf\u0dca\u0d9c\u0dbd\u0dd2\u0d9a \u0d85\u0d82\u0dc1\u0dba\u0db1\u0dca\u0dc4\u0dd2 \u0dc3\u0dc4\u0dba\u0ddd\u0d9c\u0dd3\u0dad\u0dcf\u0dc0\u0dba \u0d8b\u0db4\u0dbb\u0dd2\u0db8 \u0db8\u0da7\u0dca\u0da7\u0db8\u0dd2\u0db1\u0dca \u0d85\u0db4\u0dda\u0d9a\u0dca\u0dc2\u0dcf \u0d9a\u0dd9\u0dbb\u0dda.\n\u00a0\n\u0da2\u0dcf\u0dad\u0dd2\u0d9a \u0d85\u0db4\u0db1\u0dba\u0db1 \u0d8b\u0db4\u0dcf\u0dba\u0db8\u0dcf\u0dbb\u0dca\u0d9c\u0dd2\u0d9a \u0dc3\u0dd0\u0dbd\u0dd0\u0dc3\u0dca\u0db8\u0dda (NES)\u0db4\u0dca\u200d\u0dbb\u0db8\u0dd4\u0d9b\u0dad\u0dcf \u0d9a\u0da9\u0dd2\u0db1\u0db8\u0dca\u0dc0 \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8\u0da7 \u0db6\u0ddc\u0dc4\u0ddd \u0da2\u0dcf\u0dad\u0dd2\u0d9a \u0d86\u0dba\u0dad\u0db1 \u0daf\u0dd0\u0db1\u0da7\u0db8\u0dad\u0dca \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dbb \u0d87\u0dad.\u0d91\u0db6\u0dd0\u0dc0\u0dd2\u0db1\u0dca, \u0da2\u0dcf\u0dad\u0dd2\u0d9a \u0db8\u0da7\u0dca\u0da7\u0db8\u0dda\u200d \u0db4\u0dca\u200d\u0dbb\u0db8\u0dd4\u0d9b\u0dad\u0dcf \u0dc3\u0db3\u0dc4\u0dcf \u0db6\u0ddc\u0dc4\u0ddd \u0db8\u0dd6\u0dbd\u0dca\u200d\u0dba\u0db4\u0dca\u200d\u0dbb\u0dad\u0dd2\u0db4\u0dcf\u0daf\u0db1 2018 \u0d85\u0dba\u0dc0\u0dd0\u0dba\u0da7 \u0d87\u0dad\u0dd4\u0dbd\u0dad\u0dca \u0d9a\u0dbb \u0d87\u0dad.\u0d92 \u0d85\u0db1\u0dd4\u0dc0 \u0d85\u0db4\u0db1\u0dba\u0db1\u0db4\u0dbb\u0dd2\u0db4\u0dcf\u0dbd\u0db1 \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd3\u0db1\u0dca\u0dc4\u0dd2 \u0db4\u0dca\u200d\u0dbb\u0db0\u0dcf\u0db1 \u0db4\u0dca\u200d\u0dbb\u0dad\u0dd2\u0dc3\u0d82\u0dc3\u0dca\u0d9a\u0dbb\u0dab, \u0dc0\u0dd9\u0dc5\u0db3 \u0d9a\u0da7\u0dba\u0dd4\u0dad\u0dd4 \u0dbd\u0dd2\u0dc4\u0dd2\u0dbd\u0dca \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0db1\u0dc0\u0db8\u0dd9\u0dc0\u0dbd\u0db8\u0dca \u0dc4\u0dcf \u0db4\u0daf\u0dca\u0db0\u0dad\u0dd2 \u0dc3\u0d9a\u0dc3\u0dca \u0d9a\u0dd2\u0dbb\u0dd3\u0db8\u0db8\u0dd9\u0db1\u0dca\u0db8 \u0d85\u0db4\u0db1\u0dba\u0db1 \u0db1\u0dc0\u0ddd\u0dad\u0dca\u0db4\u0dcf\u0daf\u0db1\u0dba\u0db1\u0dca \u0dc3\u0dc4 \u0db4\u0dca\u200d\u0dbb\u0dc0\u0dbb\u0dca\u0db0\u0db1\u0dba \u0daf\u0dd2\u0dbb\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8 \u0dba\u0db1\u0dcf\u0daf\u0dd3\u0db1\u0dca \u0d86\u0dbb\u0db8\u0dca\u0db7 \u0d9a\u0dd2\u0dbb\u0dd3\u0db8\u0da7 \u0db1\u0dd2\u0dba\u0db8\u0dd2\u0dad\u0dba.\n\u00a0\n\u0da2\u0dcf\u0dad\u0dd2\u0d9a \u0d85\u0db4\u0db1\u0dba\u0db1 \u0d8b\u0db4\u0dcf\u0dba\u0db8\u0dcf\u0dbb\u0dca\u0d9c\u0dd2\u0d9a \u0dc3\u0dd0\u0dbd\u0dd0\u0dc3\u0dca\u0db8 (NES)\u0d85\u0db4\u0db1\u0dba\u0db1 \u0d9a\u0dca\u0dc2\u0dda\u0dad\u0dca\u200d\u0dbb\u200d\u0dba \u0db1\u0d9c\u0dcf \u0dc3\u0dd2\u0da7\u0dd4\u0dc0\u0dd3\u0db8 \u0dc3\u0db3\u0dc4\u0dcf \u0d9a\u0dcf\u0dbd\u0ddd\u0da0\u0dd2\u0dad \u0d85\u0db7\u0dd2\u0db4\u0dca\u200d\u0dbb\u0dda\u0dbb\u0dab\u0dba\u0d9a\u0dca\u00a0 \u0dc0\u0dda. \u0d85\u0db4\u0db1\u0dba\u0db1 \u0d86\u0daf\u0dcf\u0dba\u0db8 \u0d89\u0dc4\u0dc5 \u0db1\u0dd0\u0d82\u0dc0\u0dd3\u0db8 \u0dc3\u0dc4 \u0daf\u0dda\u0dc1\u0dd3\u0dba \u0d9a\u0dbb\u0dca\u0db8\u0dcf\u0db1\u0dca\u0dad \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8 \u0dba\u0db1\u0dcf\u0daf\u0dd3 \u0da2\u0dcf\u0dad\u0dd2\u0d9a \u0d86\u0dbb\u0dca\u0dae\u0dd2\u0d9a \u0d9a\u0dc0\u0dd4\u0db1\u0dca\u0dc3\u0dd2\u0dbd\u0dba\u0dda \u0d85\u0dbb\u0db8\u0dd4\u0dab\u0dd4 \u0dc3\u0dcf\u0d9a\u0dca\u0dc2\u0dcf\u0dad\u0dca \u0d9a\u0dbb \u0d9c\u0dd0\u0db1\u0dd3\u0db8\u0dda \u0daf\u0dd3 \u0db8\u0dd9\u0db8 \u0dc3\u0dd0\u0dbd\u0dc3\u0dd4\u0db8 \u0d85\u0dad\u0dca\u0dc0\u0dd0\u0dbd\u0d9a\u0dca \u0dc3\u0db4\u0dba\u0db1\u0dd4 \u0d87\u0dad.\n\u00a0\n\u0d86\u0dbb\u0dca\u0dae\u0dd2\u0d9a\u0db4\u0dca\u200d\u0dbb\u0dad\u0dd2\u0dc3\u0d82\u0dc3\u0dca\u0d9a\u0dbb\u0dab\u0dc0\u0dbd \u0dc0\u0dad\u0dca\u0db8\u0db1\u0dca \u0db4\u0dca\u200d\u0dbb\u0dc0\u0dab\u0dad\u0dcf\u0dc0\u0dba \u0dc3\u0db8\u0d9c \u0d89\u0dc4\u0dc5 \u0dba\u0db1 \u0d9a\u0dbd\u0dcf\u0db4\u0dd3\u0dba \u0dc0\u0dd9\u0dc5\u0db3 \u0d85\u0dc0\u0dc3\u0dca\u0dae\u0dcf\u0dc0\u0db1\u0dca, \u0dc1\u0dca\u200d\u0dbb\u0dd2\u0dbd\u0d82\u0d9a\u0dcf\u0dc0 \u0db1\u0dc0 \u0d85\u0db4\u0db1\u0dba\u0db1 \u0dba\u0dd4\u0d9c\u0dba\u0d9a\u0dca \u0d9a\u0dbb\u0dcf \u0d9c\u0dd9\u0db1 \u0dba\u0dcf\u0db8 \u0dc4\u0dcf \u0d85\u0db4\u0db1\u0dba\u0db1 \u0dc0\u0dbb\u0dca\u0db0\u0db1\u0dba\u0d9a\u0dca \u0d85\u0dad\u0dca \u0d9a\u0dbb\u0d9c\u0dd0\u0db1\u0dd3\u0db8 \u0dc3\u0db3\u0dc4\u0dcf \u0d89\u0dc0\u0dc4\u0dbd\u0dca \u0dc0\u0dda.\n\u00a0\n\u0db8\u0dd9\u0db8 \u0d85\u0dc0\u0dc3\u0dca\u0dae\u0dcf\u0dc0\u0db1\u0dca\u0db4\u0dca\u200d\u0dbb\u0dba\u0ddd\u0da2\u0db1\u0dba\u0da7 \u0d9c\u0db1\u0dd2\u0db8\u0dd2\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda\u0d85\u0db4\u0db1\u0dba\u0db1 \u0dc3\u0dd0\u0db6\u0dd1 \u0dc0\u0dd2\u0db7\u0dc0\u0dba\u0db1\u0dca \u0d9a\u0dbb\u0dcf \u0dc5\u0d9f\u0dcf \u0dc0\u0dd2\u0dba \u0dc4\u0dd0\u0d9a\u0dd2 \u0db4\u0dca\u200d\u0dbb\u0dad\u0dd2\u0dc3\u0d82\u0dc3\u0dca\u0d9a\u0dbb\u0dab\u0dba\u0db1\u0dca \u0dc3\u0db3\u0dc4\u0dcf \u0db4\u0dd0\u0dc4\u0dd0\u0daf\u0dd2\u0dbd\u0dd2 \u0daf\u0dbb\u0dca\u0dc1\u0db1\u0dba\u0d9a\u0dca \u0db8\u0dd9\u0db8 \u0dc3\u0dd0\u0dbd\u0dc3\u0dd4\u0db8 \u0db8\u0d9c\u0dd2\u0db1\u0dca \u0dba\u0ddd\u0da2\u0db1\u0dcf \u0d9a\u0dd9\u0dbb\u0dda.\"\u0dc1\u0dca\u200d\u0dbb\u0dd2 \u0dbd\u0d82\u0d9a\u0dcf\u0dc0 - \u0db1\u0dc0\u0ddd\u0dad\u0dca\u0db4\u0dcf\u0daf\u0db1\u0dba \u0dc3\u0dc4 \u0d86\u0dba\u0ddd\u0da2\u0db1 \u0db8\u0d9c\u0dd2\u0db1\u0dca \u0db8\u0dd9\u0dc4\u0dd9\u0dba\u0dc0\u0db1 \u0d85\u0db4\u0db1\u0dba\u0db1 \u0d9a\u0dda\u0db1\u0dca\u0daf\u0dca\u200d\u0dbb\u0dc3\u0dca\u0dae\u0dcf\u0db1\u0dba\u0d9a\u0dca\"\u0dba\u0db1 \u0db1\u0dc0 \u0daf\u0dd0\u0d9a\u0dca\u0db8\u0d9a\u0dca \u0dba\u0da7\u0dad\u0dda \u0da2\u0dcf\u0dad\u0dd2\u0d9a \u0d85\u0db4\u0db1\u0dba\u0db1 \u0d8b\u0db4\u0dcf\u0dba \u0db8\u0dcf\u0dbb\u0dca\u0d9c\u0dd2\u0d9a \u0dc3\u0dd0\u0dbd\u0dd0\u0dc3\u0dca\u0db8 (NES)\u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8 \u0dad\u0dd4\u0dc5\u0dd2\u0db1\u0dca \u0db1\u0dd0\u0d9c\u0dd3 \u0d91\u0db1 \u0d85\u0d82\u0dc1\u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0d85\u0dc0\u0dc1\u0dca\u200d\u0dba\u0db4\u0dc4\u0dc3\u0dd4\u0d9a\u0dbb\u0dbd\u0dd3\u0db8 \u0dc3\u0db4\u0dba\u0db1 \u0d85\u0dad\u0dbb \u0d91\u0db8\u0d9c\u0dd2\u0db1\u0dca \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0db8\u0dc3\u0dca\u0dad \u0d85\u0db4\u0db1\u0dba\u0db1 \u0d9a\u0dca\u0dc2\u0dda\u0dad\u0dca\u200d\u0dbb\u200d\u0dba\u0db8 \u0db4\u0dca\u200d\u0dbb\u0dad\u0dd2\u0dbd\u0dcf\u0db7 \u0dbd\u0db6\u0db1\u0dd4 \u0d87\u0dad.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 09:02\u0d9a\u0dca\u200d\u0dbb\u0dd3\u0da9\u0dcf\u0db8\u0dd9\u0dc0\u0dbb \u0dad\u0dbb\u0d9c\u0dcf\u0dc0\u0dbd\u0dd2\u0dba \u0da2\u0dba\u0d9c\u0db1\u0dd4 \u0d87\u0dad\u0dd0\u0dba\u0dd2 \u0db8\u0dad \u0db4\u0dc5\u0d9a\u0dbb \u0dad\u0dd2\u0db6\u0dd9\u0db1 \u0db6\u0dca\u200d\u0dbb\u0dc3\u0dd3\u0dbd \u0d9a\u0dab\u0dca\u0da9\u0dcf\u0dba\u0db8 \u0dad\u0dbb\u0d9c\u0dcf\u0dc0\u0dbd\u0dd2\u0dba \u0d86\u0dbb\u0db8\u0dca\u0db7 \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0db4\u0dd0\u0dc0\u0dd0\u0dad\u0dca\u0dc0\u0dd6 \u0db4\u0dc5\u0db8\u0dd4 \u0dad\u0dbb\u0d9c\u0dba\u0dd9\u0db1\u0dca \u0da2\u0dba \u0dc0\u0dcf\u0dbb\u0dca\u0dad\u0dcf \u0d9a\u0dd2\u0dbb\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2\u0dc0\u0dd2\u0dba.\n\u0dc3\u0dca\u0dc0\u0dd2\u0da7\u0dca\u0dc3\u0dbb\u0dca\u0dbd\u0db1\u0dca\u0dad\u0dba\u0da7 \u0d91\u0dbb\u0dd9\u0dc4\u0dd2\u0dc0 \u0db4\u0dd0\u0dc0\u0dd0\u0dad\u0dd2 \u0dad\u0dbb\u0d9c\u0dba 1-1\u0d9a\u0dca \u0dbd\u0dd9\u0dc3 \u0dc0\u0dd2\u0dc3\u0db3\u0dd4\u0db8\u0d9a\u0dd2\u0db1\u0dca \u0dad\u0ddc\u0dbb\u0dc0 \u0d85\u0dc0\u0dc3\u0db1\u0dca \u0dc0\u0dd2\u0dba.\n\u0dad\u0dbb\u0d9c\u0dba\u0dda 20 \u0dc0\u0dd0\u0db1\u0dd2 \u0dc0\u0dd2\u0db1\u0dcf\u0da9\u0dd2\u0dba\u0dda\u0daf\u0dd3 \u0db6\u0dca\u200d\u0dbb\u0dc3\u0dd3\u0dbd \u0d9a\u0dab\u0dca\u0da9\u0dcf\u0dba\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0db4\u0dd2\u0dbd\u0dd2\u0db4\u0dda \u0d9a\u0ddd\u0da7\u0dd2\u0db1\u0ddd \u0d9c\u0ddd\u0dbd\u0dba\u0d9a\u0dca \u0dc0\u0dcf\u0dbb\u0dca\u0dad\u0dcf \u0d9a\u0dc5 \u0d85\u0dad\u0dbb\u00a0\u0daf\u0dd9\u0dc0\u0dd0\u0db1\u0dd2 \u0d85\u0dbb\u0dca\u0db0\u0dba\u0dda\u0daf\u0dd3 \u0dc3\u0dca\u0dc0\u0dd2\u0da7\u0dca\u0dc3\u0dbb\u0dca\u0dbd\u0db1\u0dca\u0dad \u0d9a\u0dab\u0dca\u0da9\u0dcf\u0dba\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc3\u0dd4\u0db6\u0dbb\u0dca \u0dc0\u0dcf\u0dbb\u0dca\u0dad\u0dcf \u0d9a\u0dc5 \u0d9c\u0ddd\u0dbd\u0dba \u0dc4\u0dda\u0dad\u0dd4\u0dc0\u0dd9\u0db1\u0dca \u0dad\u0dbb\u0d9c\u0dba \u0da2\u0dba \u0db4\u0dbb\u0dcf\u0da2\u0dba\u0dd9\u0db1\u0dca \u0dad\u0ddc\u0dc0\u0dbb \u0d85\u0dc0\u0dc3\u0db1\u0dca \u0dc0\u0dd2\u0dba.\n2018 \u0db4\u0dcf\u0db4\u0db1\u0dca\u0daf\u0dd4 \u0d9a\u0dd2\u0dbb\u0dd4\u0dc5\u0da7 \u0dbd\u0ddc\u0dc0 \u0dc3\u0dd4\u0db4\u0dd2\u0dbb\u0dd2 \u0d9a\u0dab\u0dca\u0da9\u0dcf\u0dba\u0db8\u0dca \u0d9c\u0dd0\u0da7\u0dd9\u0db1\u0dca\u0db1\u0dda \u0db8\u0dd9\u0dc4\u0dd9\u0db8\u0dba\u0dd22018 \u0db4\u0dcf\u0db4\u0db1\u0dca\u0daf\u0dd4 \u0dbd\u0ddd\u0d9a \u0d9a\u0dd4\u0dc3\u0dbd\u0dcf\u0db1\u0dba"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 11:23\u0d9a\u0dca\u200d\u0dbb\u0dd3\u0da9\u0dcf\u0db4\u0db1\u0dca\u0daf\u0dd4\u0dc0\u0dda \u0dc4\u0dd0\u0da9\u0dba \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8 \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d91\u0dbd\u0dca\u0dbd\u0dc0\u0dd6 \u0dc3\u0dd2\u0dba\u0dbd\u0dd4 \u0da0\u0ddd\u0daf\u0db1\u0dcf \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db1 \u0db6\u0dc0 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0da7\u0dd9\u0dc3\u0dca\u0da7\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0db1\u0dcf\u0dba\u0d9a \u0daf\u0dd2\u0db1\u0dda\u0dc2\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca \u0db4\u0dc0\u0dc3\u0dcf \u0dad\u0dd2\u0db6\u0dda.\n\u0db8\u0dda \u0db4\u0dd2\u0dc5\u0dd2\u0db6\u0db3\u0dc0 \u0dc0\u0dd2\u0db0\u0dd2\u0db8\u0dad\u0dca \u0d9a\u0dbb\u0dd4\u0dab\u0dd4 \u0dc0\u0dd2\u0db8\u0dc3\u0dd3\u0db8\u0d9a\u0dca \u0dc3\u0dd2\u0daf\u0dd4\u0d9a\u0dbb\u0dab \u0db6\u0dc0 \u0d85\u0db1\u0dca\u0dad\u0dbb\u0dca\u0da2\u0dcf\u0dad\u0dd2\u0d9a \u0d9a\u0dca\u200d\u0dbb\u0dd2\u0d9a\u0da7\u0dca \u0d9a\u0dc0\u0dd4\u0db1\u0dca\u0dc3\u0dd2\u0dbd\u0dba \u0db4\u0dc0\u0dc3\u0dcf \u0d87\u0dad\u0dd2 \u0d85\u0dad\u0dbb \u0d86\u0daf\u0dcf\u0dbd \u0db4\u0dbb\u0dd3\u0d9a\u0dca\u0dc2\u0dab\u0dba\u0da7 \u0dc0\u0dd3\u0da9\u0dd2\u0dba\u0ddd \u0d86\u0db0\u0dcf\u0dbb \u0d9a\u0dbb\u0d9c\u0db1\u0dca\u0db1\u0dcf \u0db6\u0dc0 \u0d94\u0dc0\u0dd4\u0db1\u0dca \u0dc0\u0dd0\u0da9\u0dd2\u0daf\u0dd4\u0dbb\u0da7\u0dad\u0dca \u0dc3\u0daf\u0dc4\u0db1\u0dca \u0d9a\u0dbb \u0dad\u0dd2\u0db6\u0dda.\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0da7\u0dd9\u0dc3\u0dca\u0da7\u0dca \u0d9a\u0dca\u200d\u0dbb\u0dd2\u0d9a\u0da7\u0dca \u0db1\u0dcf\u0dba\u0d9a \u0daf\u0dd2\u0db1\u0dda\u0dc2\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca\u0da7 \u0d91\u0dbd\u0dca\u0dbd\u0dc0\u0dd6 \u0db8\u0dd9\u0db8 \u0da0\u0ddd\u0daf\u0db1\u0dcf \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db8\u0dca\u0db1\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca \u0db8\u0dcf\u0db0\u0dca\u200d\u0dba \u0dc4\u0db8\u0dd4\u0dc0\u0dda \u0db4\u0dca\u200d\u0dbb\u0d9a\u0dcf\u0dc1 \u0d9a\u0dbb \u0dc3\u0dd2\u0da7\u0dd2\u0dba\u0dda \u0d9a\u0dd2\u0dc3\u0dd2\u0daf\u0dd4 \u0d9a\u0dca\u200d\u0dbb\u0dd3\u0da9\u0d9a\u0dba\u0dd9\u0d9a\u0dd4 \u0db1\u0dd3\u0dad\u0dd2 \u0dc0\u0dd2\u0dbb\u0ddd\u0db0\u0dd2 \u0d9a\u0dca\u200d\u0dbb\u0dd2\u0dba\u0dcf\u0dc0\u0d9a\u0da7 \u0dc3\u0daf\u0db8\u0dca\u0db6\u0db1\u0dca\u0db0 \u0db1\u0ddc\u0dc0\u0dd4\u0db1\u0dd4 \u0db6\u0dc0\u0dba\u0dd2.\n\u0daf\u0dd2\u0db1\u0dda\u0dc2\u0dca \u0da0\u0db1\u0dca\u0daf\u0dd2\u0db8\u0dcf\u0dbd\u0dca\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9a\u0dca\u200d\u0dbb\u0dd2\u0d9a\u0da7\u0dca \u0d86\u0dba\u0dad\u0db1"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u0dad\u0dd0\u0db4\u0dd0\u0dbd\u0dca\u0db4\u0dad\u0dd2\n\u0dad\u0dd0\u0db4\u0dd0\u0dbd\u0dca \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0\u0dda \u0dc0\u0dd8\u0dad\u0dca\u0dad\u0dd3\u0dba \u0dc3\u0db8\u0dd2\u0dad\u0dd2 \u0dc0\u0dd2\u0dc3\u0dd2\u0db1\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0dd0\u0da9\u0dc0\u0dbb\u0dca\u0da2\u0db1\u0dba\u0dda \u0dba\u0dd9\u0daf\u0dd3 \u0dc3\u0dd2\u0da7\u0dd2\u0db1 \u0dc3\u0dd2\u0dba\u0dbd\u0dd4\u0db8 \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd\u0dba\u0da7 \u0dad\u0db8 \u0dc3\u0dda\u0dc0\u0dcf \u0dc3\u0dca\u0dae\u0dcf\u0db1 \u0dc0\u0dd9\u0dad \u0dc4\u0dd0\u0d9a\u0dd2 \u0d89\u0d9a\u0dca\u0db8\u0db1\u0dd2\u0db1\u0dca \u0dc0\u0dcf\u0dbb\u0dca\u0dad\u0dcf \u0d9a\u0dbb\u0db1 \u0dbd\u0dd9\u0dc3 \u0dad\u0dd0\u0db4\u0dd0\u0dbd\u0dca\u0db4\u0dad\u0dd2 \u0dbb\u0ddd\u0dc4\u0dab \u0d85\u0db7\u0dba\u0dbb\u0dad\u0dca\u0db1 \u0db8\u0dc4\u0dad\u0dcf \u0d89\u0dbd\u0dca\u0dbd\u0dcf \u0dc3\u0dd2\u0da7\u0dd2\u0dba\u0dd2.\n\u0dad\u0dd0\u0db4\u0dd0\u0dbd\u0dca, \u0dad\u0dd0\u0db4\u0dd0\u0dbd\u0dca\u0dc3\u0dda\u0dc0\u0dcf \u0dc4\u0dcf \u0db8\u0dd4\u0dc3\u0dca\u0dbd\u0dd2\u0db8\u0dca \u0d86\u0d9c\u0db8\u0dd2\u0d9a \u0d9a\u0da7\u0dba\u0dd4\u0dad\u0dd4 \u0d85\u0db8\u0dcf\u0dad\u0dca\u200d\u0dba\u0dad\u0dd4\u0db8\u0dcf, \u0d85\u0db8\u0dcf\u0dad\u0dca\u200d\u0dba\u0dcf\u0d82\u0dc1 \u0dbd\u0dda\u0d9a\u0db8\u0dca\u0dad\u0dd4\u0db8\u0dcf \u0dc4\u0dcf \u0dad\u0dd0\u0db4\u0dd0\u0dbd\u0dca\u0db4\u0dad\u0dd2 \u0dc0\u0dc1\u0dba\u0dd9\u0db1\u0dca \u0dad\u0db8\u0dcf\u0dad\u0dca \u0dc0\u0dd8\u0dad\u0dca\u0dad\u0dd3\u0dba \u0dc3\u0db8\u0dd2\u0dad\u0dd2 \u0dc0\u0dd2\u0dc3\u0dd2\u0db1\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb\u0db1\u0dd4 \u0dbd\u0db6\u0db1 \u0d9c\u0dd0\u0da7\u0dbd\u0dd4 \u0dc3\u0dcf\u0db0\u0dcf\u0dbb\u0dab \u0db6\u0dc0 \u0db4\u0dd2\u0dc5\u0dd2\u0d9c\u0db1\u0dca\u0db1\u0dcf \u0d85\u0dad\u0dbb \u0d89\u0daf\u0dd2\u0dbb\u0dd2 \u0db8\u0dcf\u0dc3\u0dba\u0d9a \u0d9a\u0dcf\u0dbd \u0dc3\u0dd3\u0db8\u0dcf\u0dc0 \u0dad\u0dd4\u0dc5 \u0dc3\u0dd1\u0db8 \u0daf\u0dd9\u0db1\u0dcf\u0da7\u0db8 \u0db4\u0dd2\u0dc5\u0dd2\u0d9c\u0dad \u0dc4\u0dd0\u0d9a\u0dd2 \u0dc3\u0db8\u0dc3\u0dca\u0dad \u0dc0\u0dd2\u0dc3\u0db3\u0dd4\u0db8\u0d9a\u0da7 \u0dba\u0dcf\u0db8\u0da7 \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1 \u0db6\u0dc0 \u0dc3\u0db3\u0dc4\u0db1\u0dca \u0d9a\u0dbb\u0dba\u0dd2. \u0d85\u0dc0\u0dd4\u0dbb\u0dd4\u0daf\u0dd4 200\u0d9a\u0da7 \u0d85\u0db0\u0dd2\u0d9a \u0d9a\u0dcf\u0dbd\u0dba\u0d9a \u0dc3\u0dd2\u0da7 \u0dc3\u0dd4\u0dc0\u0dd2\u0dc1\u0dcf\u0dbd \u0d9a\u0dcf\u0dbb\u0dca\u0dba\u0db7\u0dcf\u0dbb\u0dba\u0d9a\u0dca \u0d89\u0da7\u0dd4 \u0d9a\u0dbb\u0db1\u0dd4 \u0dbd\u0db6\u0db1 \u0dad\u0dd0\u0db4\u0dd0\u0dbd\u0dca \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0db8\u0dd9\u0db8 \u0dc0\u0dd0\u0da9\u0dc0\u0dbb\u0dca\u0da2\u0db1\u0dba \u0dc4\u0dda\u0dad\u0dd4\u0dc0\u0dd9\u0db1\u0dca \u0db8\u0dc4\u0da2\u0db1\u0dad\u0dcf\u0dc0\u0da7 \u0d85\u0dc0\u0dc1\u0dca\u200d\u0dba \u0dc3\u0dda\u0dc0\u0dcf\u0dc0\u0db1\u0dca \u0dc3\u0dd0\u0db4\u0dba\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0dc0\u0dd4\u0dc0\u0dc4\u0ddc\u0dad\u0dca \u0d91\u0dc4\u0dd2\u0dc0\u0d9c\u0d9a\u0dd3\u0db8 \u0dad\u0db8 \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0dc3\u0dad\u0dd4 \u0dc0\u0db1 \u0db6\u0dc0\u0dad\u0dca \u0d91\u0dc4\u0dd2 \u0d85\u0dc4\u0dd2\u0dad\u0d9a\u0dbb \u0db4\u0dca\u200d\u0dbb\u0dad\u0dd2\u0db5\u0dbd \u0d9a\u0dcf\u0dbb\u0dca\u0dba\u0db8\u0dab\u0dca\u0da9\u0dbd\u0dba\u0da7 \u0db7\u0dd4\u0d9a\u0dca\u0dad\u0dd2 \u0dc0\u0dd2\u0db3\u0dd2\u0db1\u0dca\u0db1\u0da7 \u0dc3\u0dd2\u0daf\u0dd4\u0dc0\u0db1 \u0db6\u0dc0\u0dad\u0dca \u0dad\u0dd0\u0db4\u0dd0\u0dbd\u0dca\u0db4\u0dad\u0dd2\u0dc0\u0dbb\u0dba\u0dcf \u0db4\u0dd9\u0db1\u0dca\u0dc0\u0dcf\u200d \u0daf\u0dd9\u0dba\u0dd2.\n\u0dad\u0dc0\u0daf \u0dc0\u0dbb\u0dca\u0dad\u0db8\u0dcf\u0db1 \u0dad\u0dbb\u0d9f\u0d9a\u0dcf\u0dbb\u0dd3 \u0db4\u0dc3\u0dd4\u0db6\u0dd2\u0db8 \u0dad\u0dd4\u0dc5 \u0dad\u0dd0\u0db4\u0dd0\u0dbd\u0dca \u0dc3\u0dda\u0dc0\u0dcf\u0dc0\u0da7 \u0dc3\u0db8\u0dcf\u0db1 \u0dc0\u0dd6 \u0dc3\u0db8\u0dcf\u0db1\u0dca\u0dad\u0dbb \u0dc3\u0dda\u0dc0\u0dba\u0d9a\u0dca \u0dc3\u0db4\u0dba\u0db1\u0dd4 \u0dbd\u0db6\u0db1 \u0d86\u0dba\u0dad\u0db1\u0dba\u0db1\u0dca\u0dc4\u0dd2 \u0dad\u0dbb\u0d9f\u0d9a\u0dcf\u0dbb\u0dd2\u0dad\u0dca\u0dc0\u0dba \u0dc4\u0db8\u0dd4\u0dc0\u0dda \u0dad\u0dd0\u0db4\u0dd0\u0dbd\u0dca \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0d86\u0dbb\u0d9a\u0dca\u0dc2\u0dcf \u0d9a\u0dbb \u0d9c\u0dd0\u0db1\u0dd3\u0db8\u0da7 \u0db1\u0db8\u0dca \u0dad\u0db8 \u0dc3\u0dda\u0dc0\u0dcf\u0dc0 \u0db4\u0dca\u200d\u0dbb\u0dc1\u0dc3\u0dca\u0dad \u0dbd\u0dd9\u0dc3 \u0d9a\u0dbb \u0d9c\u0dd9\u0db1 \u0dba\u0dcf\u0db8\u0da7 \u0d9a\u0da7\u0dba\u0dd4\u0dad\u0dd4 \u0d9a\u0dd2\u0dbb\u0dd3\u0db8\u0dda \u0d85\u0dc0\u0dc1\u0dca\u200d\u0dba\u0dad\u0dcf\u0dc0\u0dba \u0d94\u0dc4\u0dd4 \u0dad\u0dc0\u0daf\u0dd4\u0dbb\u0da7\u0dad\u0dca \u0d85\u0dc0\u0db0\u0dcf\u0dbb\u0dab\u0dba \u0d9a\u0dbb\u0dba\u0dd2.\n\u0dc3\u0dd2\u0dba\u0dbd\u0dd4 \u0dc0\u0dd8\u0dad\u0dca\u0dad\u0dd3\u0dba \u0d9a\u0dca\u200d\u0dbb\u0dd2\u0dba\u0dcf\u0db8\u0dcf\u0dbb\u0dca\u0d9c \u0d85\u0dc0\u0dc3\u0db1\u0dca \u0d9a\u0dbb \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0\u0dda \u0d9a\u0da7\u0dba\u0dd4\u0dad\u0dd4 \u0dba\u0dae\u0dcf \u0dad\u0dad\u0dca\u0dad\u0dca\u0dc0\u0dba\u0da7 \u0db4\u0dad\u0dca\u0d9a\u0dbb\u0db1\u0dca\u0db1\u0da7 \u0d85\u0dc0\u0dc1\u0dca\u200d\u0dba \u0dc3\u0dc4\u0dba\u0ddd\u0d9c\u0dba \u0dbd\u0db6\u0dcf \u0daf\u0dd3, \u0dc3\u0dcf\u0d9a\u0da0\u0dca\u0da1\u0dcf\u0db8\u0dba \u0dc0\u0dd2\u0dc3\u0db3\u0dd4\u0db8\u0d9a\u0da7 \u0db4\u0dd0\u0db8\u0dd2\u0dab\u0dd9\u0db1 \u0dbd\u0dd9\u0dc3 \u0dc0\u0dd0\u0da9\u0dc0\u0dbb\u0dca\u0da2\u0db1\u0dba\u0dda \u0dba\u0dd9\u0daf\u0dd3 \u0dc3\u0dd2\u0da7\u0dd2\u0db1 \u0dc3\u0dd2\u0dba\u0dbd\u0dd4\u0db8 \u0d9a\u0dcf\u0dbb\u0dca\u0dba \u0db8\u0dab\u0dca\u0da9\u0dbd \u0dc3\u0dda\u0dc0\u0d9a\u0dba\u0dd2\u0db1\u0dca\u0d9c\u0dd9\u0db1\u0dca \u0dad\u0dd0\u0db4\u0dd0\u0dbd\u0dca\u0db4\u0dad\u0dd2\u0dc0\u0dbb\u0dba\u0dcf \u0db1\u0dd0\u0dc0\u0dad\u0dad\u0dca \u0d89\u0dbd\u0dca\u0dbd\u0dcf \u0dc3\u0dd2\u0da7\u0dd2\u0dba\u0dd2.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 01:00\u0db4\u0dd4\u0dc0\u0dad\u0dca\u00a0\n\n\u0d85\u0db8\u0dcf\u0dad\u0dca\u200d\u0dba \u0db8\u0d82\u0d9c\u0dbd \u0dc3\u0db8\u0dbb\u0dc0\u0dd3\u0dbb\n\u0db4\u0dde\u0daf\u0dca\u0dbd\u0dd2\u0d9a \u0dbb\u0ddd\u0dc4\u0dbd\u0dca\u0dc0\u0dbd\u0dd2\u0db1\u0dca \u0d85\u0dba\u0d9a\u0dbb\u0db1 \u0dc0\u0dd0\u0da7\u0dca \u0db6\u0daf\u0dca\u0daf \u0dbd\u0db6\u0db1 \u0dc3\u0dad\u0dd2\u0dba\u0dda \u0dc3\u0dd2\u0da7 \u0d89\u0dc0\u0dad\u0dca\u0d9a\u0dbb\u0db1 \u0db6\u0dc0\u0dad\u0dca, \u0dbb\u0da2\u0dba \u0d9a\u0dd9\u0dad\u0dbb\u0db8\u0dca \u0dab\u0dba \u0db6\u0dbb\u0d9a\u0dd2\u0db1\u0dca \u0db4\u0dd9\u0dc5\u0dd4\u0dab\u0daf \u0dc3\u0db8\u0dd8\u0daf\u0dca\u0db0\u0dd2\u0dba \u0dad\u0dd4\u0db1\u0dca\u0d9c\u0dd4\u0dab\u0dba\u0d9a\u0dd2\u0db1\u0dca \u0dc0\u0dd0\u0da9\u0dd2\u0d9a\u0dbb \u0db6\u0dd9\u0dc4\u0dd9\u0dad\u0dca \u0d87\u0dad\u0dd4\u0dc5\u0dd4 \u0d85\u0dad\u0dca\u200d\u0dba\u0dcf\u0dc0\u0dc1\u0dca\u200d\u0dba \u0d86\u0dc4\u0dcf\u0dbb\u0dc0\u0dbd \u0db8\u0dd2\u0dbd \u0d85\u0da9\u0dd4\u0d9a\u0dd2\u0dbb\u0dd3\u0db8\u0da7 \u0daf \u0d9a\u0dca\u200d\u0dbb\u0dd2\u0dba\u0dcf\u0d9a\u0dc5 \u0db6\u0dc0\u0dad\u0dca \u0db8\u0dd4\u0daf\u0dbd\u0dca \u0dc4\u0dcf \u0da2\u0db1\u0db8\u0dcf\u0db0\u0dca\u200d\u0dba \u0d87\u0db8\u0dd0\u0dad\u0dd2 \u0db8\u0d82\u0d9c\u0dbd \u0dc3\u0db8\u0dbb\u0dc0\u0dd3\u0dbb \u0db8\u0dc4\u0dad\u0dcf \u0db4\u0dd0\u0dc0\u0dd0\u0dc3\u0dd3\u0dba.\n\u0db4\u0dc3\u0dd4\u0d9c\u0dd2\u0dba \u0dc0\u0dc3\u0dbb\u0dda \u0d9c\u0d82\u0dc0\u0dad\u0dd4\u0dbb\u0dd2\u0db1\u0dca \u0dc4\u0dcf\u0db1\u0dd2\u0dba\u0da7 \u0db4\u0dad\u0dca \u0db1\u0dd2\u0dc0\u0dcf\u0dc3 \u0dc3\u0db3\u0dc4\u0dcf \u0dc0\u0db1\u0dca\u0daf\u0dd2 \u0db8\u0dd4\u0daf\u0dbd\u0dca \u0db4\u0dd2\u0dbb\u0dd2\u0db1\u0dd0\u0db8\u0dd3\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca 16 \u0daf\u0dd2\u0db1 \u0daf\u0dc4\u0dc0\u0dbd\u0dca \u0db8\u0dcf\u0dad\u0dbb \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0dbd\u0dda\u0d9a\u0db8\u0dca \u0d9a\u0dcf\u0dbb\u0dca\u0dba\u0dcf\u0dbd \u0dc1\u0dca\u200d\u0dbb\u0dc0\u0dab\u0dcf\u0d9c\u0dcf\u0dbb\u0dba\u0dda \u0db4\u0dd0\u0dc0\u0dd0\u0dad\u0dd2 \u0d8b\u0dad\u0dca\u0dc3\u0dc0\u0dba\u0dda \u0daf\u0dd3 \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0db8\u0dda \u0db6\u0dc0 \u0db4\u0dd0\u0dc0\u0dd0\u0dc3\u0dd3\u0dba. \u0d91\u0dc4\u0dd2 \u0daf\u0dd3 \u0dc0\u0dd0\u0da9\u0dd2\u0daf\u0dd4\u0da7\u0dad\u0dca \u0d85\u0daf\u0dc4\u0dc3\u0dca \u0daf\u0dd0\u0d9a\u0dca\u0dc0\u0dd6 \u0d87\u0db8\u0dd0\u0dad\u0dd2\u0dc0\u0dbb\u0dba\u0dcf \u0db8\u0dd9\u0dc3\u0dda \u0daf \u0db4\u0dd0\u0dc0\u0dd0\u0dc3\u0dd3\u0dba.\n\u0d91\u0daf\u0dcf \u0dad\u0db8\u0dd4\u0db1\u0dca\u0db1\u0dcf\u0db1\u0dca\u0dc3\u0dda\u0dbd\u0dcf \u0d89\u0dc3\u0dca\u0db4\u0dd2\u0dbb\u0dd2\u0dad\u0dcf\u0dbd\u0dba\u0da7 \u0d9c\u0dd2\u0dba\u0dcf\u0db8 \u0dbd\u0dda \u0dc3\u0dcf\u0db8\u0dca\u0db4\u0dbd, \u0d85\u0dbb\u0dc0, \u0db8\u0dda\u0dc0\u0dcf \u0d94\u0d9a\u0dca\u0d9a\u0ddc\u0db8 \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dbb\u0db1\u0dca\u0db1 \u0dc3\u0dbd\u0dca\u0dbd\u0dd2 \u0d9c\u0dd9\u0dc0\u0db1\u0dca\u0db1 \u0dc3\u0dd2\u0daf\u0dd4\u0dc0\u0dd4\u0db1\u0dcf. \u0dbd\u0dda \u0db4\u0dbb\u0dd3\u0d9a\u0dca\u0dc2\u0dab \u0dc0\u0dd2\u0dad\u0dbb\u0d9a\u0dca \u0db1\u0ddc\u0dc0\u0dd9\u0dba\u0dd2, \u0dc0\u0dd9\u0db1\u0daf\u0dcf \u0dbd\u0d9a\u0dca\u0dc2 \u0dad\u0dd4\u0db1\u0da7 \u0daf\u0dd4\u0db1\u0dca\u0db1 \u0dc4\u0dd8\u0daf\u0dba \u0dc0\u0dc3\u0dca\u0dad\u0dd4\u0dc0\u0dda \u0dc3\u0dca\u0da7\u0dd9\u0db1\u0dca\u0da7\u0dca \u0d91\u0d9a \u0d85\u0daf \u0db1\u0ddc\u0db8\u0dd2\u0dbd\u0dba\u0dda \u0daf\u0dd9\u0db1\u0dc0\u0dcf. \u0db8\u0dda\u0dc0\u0dcf \u0d9c\u0dd0\u0db1 \u0d9a\u0dc0\u0dd4\u0dbb\u0dd4\u0dad\u0dca \u0d9a\u0dad\u0dcf\u0d9a\u0dbb\u0db1\u0dca\u0db1\u0dd9 \u0db1\u0dd1. \u0db8\u0dda \u0d86\u0dab\u0dca\u0da9\u0dd4\u0dc0\u0dd9\u0db1\u0dca \u0d87\u0dc3\u0dca \u0d9a\u0dcf\u0da0 \u0db1\u0ddc\u0db8\u0dd2\u0dbd\u0dda \u0daf\u0dd9\u0db1\u0dc0\u0dcf.\n\u0db4\u0dc3\u0dd4\u0d9c\u0dd2\u0dba \u0dbb\u0da2\u0dba \u0d9a\u0dd4\u0db8\u0db1 \u0d86\u0db4\u0daf\u0dcf\u0dc0\u0d9a\u0da7 \u0dbd\u0d9a\u0dca\u0dc0\u0dd4\u0dc0\u0daf \u0dbb\u0da2\u0dba\u0dda \u0dc3\u0dda\u0dc0\u0d9a\u0dba\u0dcf\u0da7 \u0d9a\u0dd2\u0dc3\u0dd2\u0daf\u0dd4 \u0dc0\u0db1\u0dca\u0daf\u0dd2\u0dba\u0d9a\u0dca \u0dbd\u0db6\u0dcf\u0daf\u0dd4\u0db1\u0dca\u0db1\u0dda \u0db1\u0dd1. \u0d91\u0dc4\u0dd9\u0dad\u0dca \u0d85\u0db4\u0dd2 \u0d91\u0db8 \u0dad\u0dad\u0dca\u0dad\u0dca\u0dc0\u0dba \u0dc0\u0dd9\u0db1\u0dc3\u0dca \u0d9a\u0dc5\u0dcf. \u0dc0\u0dad\u0dca\u0db8\u0db1\u0dca \u0dbb\u0da2\u0dba \u0dbb\u0da2\u0dba\u0dda \u0dc3\u0dda\u0dc0\u0d9a\u0dba\u0dcf \u0daf \u0dad\u0dc0\u0dad\u0dca \u0d91\u0d9a\u0dca \u0db8\u0dd2\u0db1\u0dd2\u0dc3\u0dd9\u0d9a\u0dd4 \u0dbd\u0dd9\u0dc3 \u0dc3\u0dd2\u0dad\u0dcf \u0dc3\u0dd2\u0dba\u0dbd\u0dd4 \u0dc0\u0db1\u0dca\u0daf\u0dd2 \u0dbd\u0db6\u0dcf\u0daf\u0dd3\u0db8\u0da7 \u0d9a\u0dca\u200d\u0dbb\u0dd2\u0dba\u0dcf\u0d9a\u0dc5\u0dcf. \u0d91\u0daf\u0dcf \u0daf\u0dd4\u0db1\u0dca\u0db1\u0dda \u0dbb\u0dd4\u0db4\u0dd2\u0dba\u0dbd\u0dca \u0dc0\u0dd2\u0dc3\u0dd2\u0db4\u0db1\u0dca \u0daf\u0dc4\u0dc3\u0d9a \u0dc0\u0db1\u0dca\u0daf\u0dd2 \u0db8\u0dd4\u0daf\u0dbd\u0d9a\u0dca. \u0d8b\u0db4\u0dbb\u0dd2\u0db8 \u0dc4\u0dcf\u0db1\u0dd2\u0dba\u0d9a\u0dca \u0dc0\u0dd4\u0dc0\u0dc4\u0ddc\u0dad\u0dca \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2\u0dba\u0d9a\u0dca \u0daf\u0dd4\u0db1\u0dca\u0db1\u0dcf. \u0d92\u0dad\u0dca \u0d85\u0daf \u0dad\u0dad\u0dca\u0dad\u0dca\u0dc0\u0dba \u0dc0\u0dd9\u0db1\u0dc3\u0dca. \u0d85\u0daf \u0dbb\u0dd4\u0db4\u0dd2\u0dba\u0dbd\u0dca \u0dbd\u0d9a\u0dca\u0dc2 \u0daf\u0dcf\u0dc4\u0dad\u0d9a \u0da0\u0dd9\u0d9a\u0dca\u0db4\u0dad\u0d9a\u0dca \u0db4\u0dc0\u0dcf \u0daf\u0dd9\u0db1\u0dca\u0db1 \u0dc3\u0dd6\u0daf\u0dcf\u0db1\u0db8\u0dca \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf. \u0d92 \u0dbd\u0ddc\u0d9a\u0dd4\u0db8 \u0dc4\u0dcf\u0db1\u0dd2\u0dba \u0dc3\u0dd2\u0daf\u0dd4\u0dc0\u0dd6 \u0d85\u0dba\u0dd9\u0d9a\u0dd4\u0da7\u0dba\u0dd2.\n\u0dbb\u0da2\u0dba \u0db8\u0dc4\u0dcf \u0dab\u0dba \u0db6\u0dbb\u0d9a\u0dd2\u0db1\u0dca \u0dc0\u0dd9\u0dbd\u0dd3 \u0dc3\u0dd2\u0da7\u0dd2\u0dba\u0dad\u0dca \u0d85\u0db4\u0dd2 \u0db8\u0dcf\u0dad\u0dbb \u0da2\u0db1\u0dad\u0dcf\u0dc0\u0da7 \u0dbb\u0dd4\u0db4\u0dd2\u0dba\u0dbd\u0dca \u0d9a\u0ddd\u0da7\u0dd2 \u0d91\u0d9a\u0dc3\u0dd2\u0dba \u0db4\u0db1\u0dc4\u0d9a\u0dca \u0dc0\u0dd9\u0db1\u0dca\u0d9a\u0dbb \u0daf\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0d85\u0db4\u0dd2 \u0db4\u0d9a\u0dca\u0dc2\u0dba\u0d9a\u0dca, \u0db4\u0dcf\u0da7\u0d9a\u0dca, \u0d9a\u0dd4\u0dbd\u0dba\u0d9a\u0dca, \u0d86\u0d9c\u0db8\u0d9a\u0dca \u0db6\u0dbd\u0db1\u0dca\u0db1\u0dda \u0db1\u0dd1. \u0dc0\u0db1\u0dca\u0daf\u0dd2 \u0db8\u0dd4\u0daf\u0dbd\u0dca \u0db6\u0dd9\u0daf\u0dcf\u0daf\u0dd9\u0db1\u0dc0\u0dcf. \u0db4\u0dc3\u0dd4\u0d9c\u0dd2\u0dba \u0db4\u0dc5\u0dcf\u0dad\u0dca \u0db4\u0dcf\u0dbd\u0db1 \u0db8\u0dd0\u0dad\u0dd2\u0dc0\u0dbb\u0dab\u0dba\u0dda \u0db4\u0dca\u200d\u0dbb\u0dad\u0dd2\u0db5\u0dbd\u0dba\u0dda \u0db4\u0dca\u200d\u0dbb\u0dad\u0dd2\u0dc1\u0dad\u0dba \u0d85\u0dbb\u0db1\u0dca \u0db6\u0dd0\u0dbd\u0dd4\u0dc0\u0ddc\u0dad\u0dca \u0db8\u0dd9\u0dad\u0db1 \u0d89\u0db1\u0dca\u0db1\u0dda \u0dc3\u0dd2\u0dba\u0dba\u0da7 \u0dc4\u0dd0\u0dad\u0dca\u0dad\u0dd1 \u0db4\u0dc4\u0d9a\u0dca \u0db4\u0ddc\u0dc4\u0ddc\u0da7\u0dca\u0da7\u0dd4\u0dc0\u0da7 \u0da1\u0db1\u0dca\u0daf\u0dba \u0daf\u0dd3\u0db4\u0dd4 \u0d85\u0dba \u0dc0\u0dd9\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0d85\u0db4\u0dd2 \u0d91\u0dc4\u0dd9\u0db8 \u0d9a\u0dbb\u0db1\u0dca\u0db1\u0dda \u0db1\u0dd1. \u0d91\u0dc4\u0dd9\u0db8 \u0d9a\u0dbb\u0db4\u0dd4 \u0dba\u0dd4\u0d9c\u0dba\u0d9a\u0dca \u0dad\u0dd2\u0db6\u0dd4\u0db1\u0dcf. \u0db4\u0dca\u200d\u0dbb\u0daf\u0dda\u0dc1\u0dba\u0dda \u0db8\u0db1\u0dca\u0dad\u0dca\u200d\u0dbb\u0dd3\u0dc0\u0dbb\u0dba\u0dcf\u0d9c\u0dda \u0dbd\u0dd2\u0dba\u0dd4\u0db8\u0da7 \u0d86\u0db0\u0dcf\u0dbb \u0daf\u0dd4\u0db1\u0dca \u0d9a\u0dca\u200d\u0dbb\u0db8\u0dba\u0d9a\u0dca \u0dad\u0dd2\u0db6\u0dd4\u0dab\u0dcf.\n\u0d85\u0db4\u0dd2 \u0db8\u0dc4\u0dcf \u0dab\u0dba \u0d9a\u0db1\u0dca\u0daf\u0dad\u0dca \u0db6\u0daf\u0dd4\u0dad\u0dca \u0d9a\u0dc5\u0db8\u0db1\u0dcf\u0d9a\u0dbb\u0dab\u0dba \u0d9a\u0dbb\u0d9c\u0dd9\u0db1 \u0da2\u0db1\u0dad\u0dcf\u0dc0\u0da7 \u0dc3\u0dc4\u0db1 \u0dbd\u0db6\u0dcf\u0daf\u0dd9\u0db8\u0dd2\u0db1\u0dca \u0d89\u0db1\u0dca\u0db1\u0dc0\u0dcf. \u0d85\u0db4\u0dd2 \u0d9a\u0dbb\u0db1\u0dcf \u0dc3\u0dda\u0dc0\u0dba \u0d9c\u0dd0\u0db1 \u0d85\u0db1\u0db6\u0dd9\u0dbb \u0d9c\u0dc4\u0db1\u0dca\u0db1\u0dda \u0db1\u0dd1. \u0dc0\u0dd0\u0da9\u0d9a\u0dbb\u0db1\u0dc0\u0dcf. \u0dc0\u0dc3\u0dbb \u0d91\u0d9a\u0ddc\u0dc5\u0dc4\u0d9a\u0da7 \u0db4\u0dc3\u0dd4 \u0d85\u0db4\u0dd2 \u0dbb\u0da2\u0dba\u0dda \u0dc3\u0dda\u0dc0\u0d9a\u0dba\u0db1\u0dca\u0da7 \u0db4\u0da9\u0dd2 \u0dc0\u0dd0\u0da9\u0dd2\u0d9a\u0dc5\u0dcf. \u0d91\u0daf\u0dcf \u0d85\u0db4\u0dd2\u0da7 \u0db8\u0dad\u0d9a\u0dba\u0dd2 2010 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dab\u0dba\u0dda \u0daf\u0dd3 \u0dc4\u0dd2\u0da7\u0db4\u0dd4 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0\u0dbb\u0dba\u0dcf \u0db4\u0db4\u0dd4\u0dc0\u0da7 \u0d9c\u0d9c\u0dc4\u0dcf \u0dc4\u0dcf\u0db8\u0dd4\u0daf\u0dd4\u0dbb\u0dd4\u0dc0\u0ddc \u0d89\u0dc3\u0dca\u0dc3\u0dbb\u0dc4\u0dcf \u0db4\u0ddc\u0dbb\u0ddc\u0db1\u0dca\u0daf\u0dd4\u0dc0\u0dd4\u0dab\u0dcf \u0dbb\u0da2\u0dba\u0dda \u0dc3\u0dda\u0dc0\u0d9a\u0dba\u0db1\u0dca\u0d9c\u0dda \u0db4\u0da9\u0dd2 \u0dbb\u0dd4\u0db4\u0dd2\u0dba\u0dbd\u0dca \u0daf\u0dd9\u0daf\u0dc4\u0dc3\u0dca \u0db4\u0db1\u0dca\u0dc3\u0dd2\u0dba\u0dba\u0d9a\u0dd2\u0db1\u0dca \u0dc0\u0dd0\u0da9\u0dd2\u0d9a\u0dbb\u0db1\u0dca\u0db1. \u0db6\u0dbd\u0dba\u0da7 \u0d87\u0dc0\u0dd2\u0dad\u0dca \u0d8a\u0dc5\u0d9f \u0d85\u0dc0\u0dd4\u0dbb\u0dd4\u0daf\u0dd4 \u0dc4\u0dad\u0dbb\u0dda \u0dc1\u0dad \u0db4\u0dc4\u0d9a\u0dd2\u0db1\u0dca \u0db4\u0da9\u0dd2 \u0dc0\u0dd0\u0da9\u0dd2\u0d9a\u0dc5\u0dda \u0db1\u0dd1. \u0db1\u0db8\u0dd4\u0dad\u0dca \u0d85\u0db4\u0dd2 \u0d87\u0dc0\u0dd2\u0dbd\u0dca\u0dbd \u0db4\u0dc5\u0dc0\u0dd9\u0db1\u0dd2 \u0daf\u0dd2\u0db1 \u0dc3\u0dd2\u0dba\u0dba\u0dd9\u0daf\u0dd2\u0db8 \u0dbb\u0da2\u0dba\u0dda \u0dc3\u0dda\u0dc0 \u0db4\u0da9\u0dd2 \u0dc0\u0dd0\u0da9\u0dd2\u0d9a\u0dbb\u0dba\u0dd2 \u0d9a\u0dd2\u0dba\u0db1 \u0d91\u0d9a \u0db8\u0dad\u0d9a\u0dba\u0dda \u0dad\u0db6\u0dcf\u0d9c\u0db1\u0dca\u0db1. \u0d85\u0db4\u0dd2 \u0d85\u0dad\u0dca\u200d\u0dba\u0dcf\u0dc0\u0dc1\u0dca\u200d\u0dba \u0d86\u0dc4\u0dcf\u0dbb \u0db8\u0dd2\u0dbd \u0d85\u0da9\u0dd4\u0d9a\u0dc5\u0dcf. \u0da9\u0dd3\u0dc3\u0dbd\u0dca, \u0db4\u0dd9\u0da7\u0dca\u200d\u0dbb\u0dbd\u0dca, \u0d9c\u0dd1\u0dc3\u0dca \u0db8\u0dd2\u0dbd 2014 \u0daf\u0dd3 \u0dad\u0dd2\u0db6\u0dd6 \u0db8\u0dd2\u0dbd\u0da7 \u0dc0\u0da9\u0dcf \u0d85\u0daf\u0da7\u0dad\u0dca \u0d85\u0da9\u0dd4\u0dba\u0dd2. \u0db8\u0dc4\u0dcf\u0db4\u0dbb\u0dd2\u0db8\u0dcf\u0dab\u0dba\u0dd9\u0db1\u0dca \u0dc3\u0dbd\u0dca\u0dbd\u0dd2 \u0dc4\u0ddc\u0dba\u0db1 \u0dc0\u0dd8\u0dad\u0dca\u0dad\u0dd2\u0d9a\u0dba\u0dd2\u0db1\u0dca\u0da7 \u0dc0\u0da9\u0dcf \u0dc3\u0dcf\u0db8\u0dcf\u0db1\u0dca\u200d\u0dba \u0da2\u0db1\u0dad\u0dcf\u0dc0 \u0db6\u0daf\u0dd4 \u0d9c\u0dd9\u0dc0\u0db1\u0dc0\u0dcf. \u0db8\u0dd9\u0db1\u0dca\u0db1 \u0db8\u0dda \u0db4\u0dbb\u0dad\u0dbb\u0dba \u0db1\u0dd0\u0dad\u0dd2\u0d9a\u0dbb\u0db1\u0dca\u0db1\u0dba\u0dd2 \u0d85\u0db4\u0dd2 \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1\u0dca\u0db1\u0dda.\n\u0d9c\u0db8\u0dca\u0db4\u0dd9\u0dbb\u0dbd\u0dd2\u0dba \u0d9a\u0da9\u0dd2\u0db1\u0db8\u0dca \u0dc3\u0d82\u0dc0\u0dbb\u0dca\u0db0\u0db1 \u0dc0\u0dd0\u0da9\u0dc3\u0da7\u0dc4\u0db1 \u0dad\u0dd4\u0dc5\u0dd2\u0db1\u0dca \u0dc4\u0dd0\u0db8 \u0d9c\u0db8\u0d9a\u0db8 \u0dc1\u0dd3\u0d9d\u0dca\u200d\u0dbb \u0dc3\u0d82\u0dc0\u0dbb\u0dca\u0db0\u0db1\u0dba\u0d9a\u0dca \u0d87\u0dad\u0dd2\u0d9a\u0dbb\u0db1\u0dc0\u0dcf. \u0dad\u0dca\u200d\u0dbb\u0dd2\u0dc0\u0dd2\u0db0 \u0dc4\u0db8\u0dd4\u0daf\u0dcf\u0dc0 \u0dba\u0ddc\u0daf\u0dc0\u0dcf\u0d9c\u0dd9\u0db1 \u0dba\u0dd4\u0daf\u0dca\u0db0\u0dba \u0daf\u0dd2\u0dab\u0dd4\u0dc0\u0dcf\u0dc3\u0dda\u0db8 \u0dbb\u0da7 \u0daf\u0dd2\u0db1\u0dc0\u0db1 \u0dc3\u0d82\u0dc0\u0dbb\u0dca\u0db0\u0db1 \u0dba\u0dd4\u0daf\u0dca\u0db0\u0dba \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0d9a\u0dbb\u0db1\u0dca\u0db1 \u0d85\u0db4\u0dd2 \u0dc3\u0dd6\u0daf\u0dcf\u0db1\u0db8\u0dca \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf. \u0dc0\u0dd2\u0daf\u0dd4\u0dbd\u0dd2\u0dba \u0db1\u0dd0\u0dad\u0dd2 \u0dc3\u0dd1\u0db8 \u0db1\u0dd2\u0dc0\u0dc3\u0d9a\u0da7\u0db8 \u0dbd\u0db6\u0db1 \u0dc0\u0dc3\u0dbb \u0dc0\u0db1 \u0dc0\u0dd2\u0da7 \u0dc0\u0dd2\u0daf\u0dd4\u0dbd\u0dd2\u0dba \u0dbd\u0db6\u0dcf\u0daf\u0dd9\u0db1\u0dc0\u0dcf. \u0dc3\u0da2\u0dd2\u0dad\u0dca \u0db4\u0dca\u200d\u0dbb\u0dda\u0db8\u0daf\u0dcf\u0dc3 \u0d85\u0db8\u0dd0\u0dad\u0dd2\u0dad\u0dd4\u0db8\u0dcf \u0db8\u0dcf \u0dc3\u0db8\u0d9f \u0d9a\u0dad\u0dcf\u0d9a\u0dc5\u0dcf \u0d9a\u0dd2\u0dc3\u0dd2\u0daf\u0dd4 \u0db4\u0dca\u200d\u0dbb\u0daf\u0dda\u0dc1\u0dba\u0d9a \u0db4\u0ddc\u0dbd\u0dca \u0d85\u0dad\u0dd4 \u0dc3\u0dd9\u0dc0\u0dd2\u0dbd\u0dd2 \u0d9a\u0dc5 \u0db1\u0dd2\u0dc0\u0dcf\u0dc3 \u0d89\u0dad\u0dd2\u0dbb\u0dd2 \u0db1\u0ddc\u0d9a\u0dbb \u0db1\u0dd2\u0dc0\u0dcf\u0dc3 \u0dad\u0db1\u0dcf \u0daf\u0dd3 \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dbb\u0db1\u0dc0\u0dcf.\n\u0db4\u0dc3\u0dd4\u0d9c\u0dd2\u0dba \u0dbb\u0da2\u0dba \u0dc3\u0db8\u0dba\u0dda \u0dbd\u0ddc\u0d9a\u0dd4 \u0db4\u0db1\u0dca\u0dc3\u0dbd\u0dca \u0dc3\u0ddc\u0dba\u0dcf \u0d89\u0dc4\u0dc5 \u0dc3\u0d82\u0dc0\u0dbb\u0dca\u0db0\u0db1\u0dba\u0d9a\u0dca \u0d87\u0dad\u0dd2\u0d9a\u0dbb \u0dc0\u0dd2\u0dc0\u0dd2\u0db0 \u0db6\u0dbd\u0dcf\u0db4\u0ddc\u0dbb\u0ddc\u0dad\u0dca\u0dad\u0dd4 \u0d89\u0da7\u0dd4\u0d9a\u0dbb \u0d9c\u0dad\u0dca\u0dad \u0daf \u0dc0\u0dd2\u0db1\u0dba\u0dc0\u0dad\u0dca \u0dc3\u0db8\u0dcf\u0da2\u0dba\u0d9a\u0dca \u0d9c\u0ddc\u0da9\u0db1\u0dd0\u200d\u0d9f\u0dd3\u0db8\u0da7 \u0d9a\u0dca\u200d\u0dbb\u0dd2\u0dba\u0dcf\u0d9a\u0dbb\u0db1 \u0d9c\u0db8\u0dda \u0db4\u0ddc\u0da9\u0dd2 \u0db4\u0db1\u0dca\u0dc3\u0dbd\u0dca \u0dc3\u0d82\u0dc0\u0dbb\u0dca\u0db0\u0db1\u0dba\u0dda \u0daf\u0dd3 \u0db1\u0ddc\u0dc3\u0dbd\u0d9a\u0dcf \u0dc4\u0dd0\u0dbb \u0dad\u0dd2\u0db6\u0dd4\u0db1\u0dcf. \u0d91\u0dc4\u0dd9\u0dad\u0dca \u0dc0\u0dad\u0dca\u0db8\u0db1\u0dca \u0dbb\u0da2\u0dba \u0d9c\u0db8\u0dca\u0db4\u0dd9\u0dbb\u0dbd\u0dd2\u0dba \u0d9a\u0da9\u0dd2\u0db1\u0db8\u0dca \u0dc3\u0d82\u0dc0\u0dbb\u0dca\u0db0\u0db1 \u0dc0\u0dd0\u0da9\u0db4\u0dd2\u0dc5\u0dd2\u0dc0\u0dd9\u0dbd \u0dba\u0da7\u0dad\u0dda \u0db7\u0dda\u0daf\u0dba\u0d9a\u0dd2\u0db1\u0dca \u0dad\u0ddc\u0dbb\u0dc0 \u0db4\u0db1\u0dca\u0dc3\u0dbd\u0dca \u0dc3\u0dd2\u0dba\u0dbd\u0dca\u0dbd \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dbb\u0db1\u0dca\u0db1 \u0dc3\u0dd0\u0dbd\u0dc3\u0dd4\u0db8\u0dca \u0d9a\u0dbb \u0dad\u0dd2\u0db6\u0dd9\u0db1\u0dc0\u0dcf.\n\u0daf\u0d9a\u0dd4\u0dab\u0dd4 \u0db4\u0dc5\u0dcf\u0dad\u0dca \u0d85\u0db0\u0dca\u200d\u0dba\u0dcf\u0db4\u0db1 \u0d89\u0da9\u0db8\u0dca \u0dc4\u0dcf \u0db4\u0dca\u200d\u0dbb\u0dc0\u0dd8\u0dad\u0dca\u0dad\u0dd2 \u0d87\u0db8\u0dd0\u0dad\u0dd2 \u0da0\u0db1\u0dca\u0daf\u0dd2\u0db8\u0dcf \u0dbb\u0dcf\u0dc3\u0db4\u0dd4\u0dad\u0dca\u200d\u0dbb \u0db8\u0dc4\u0dad\u0dcf - \u0d9a\u0dcf\u0dbd\u0dba\u0d9a\u0dca \u0d9c\u0dad\u0dc0\u0dd4\u0db1\u0dad\u0dca \u0dbb\u0d9a\u0dca\u0dc2\u0dab \u0db7\u0dcf\u0dbb \u0d85\u0dbb\u0db8\u0dd4\u0daf\u0dbd\u0dd9\u0db1\u0dca \u0db1\u0ddc\u0d9c\u0dd9\u0dc0\u0dd2\u0da0\u0dca\u0da0 \u0db4\u0dca\u200d\u0dbb\u0db8\u0dcf\u0dab\u0dba \u0db8\u0dd9\u0dc3\u0dda \u0d9c\u0dd9\u0dc0\u0db1\u0dca\u0db1 \u0dbd\u0dd0\u0db6\u0dd3\u0db8 \u0dbd\u0ddc\u0d9a\u0dd4 \u0d85\u0dc0\u0dc3\u0dca\u0dae\u0dcf\u0dc0\u0d9a\u0dca. \u0dc0\u0dd0\u0da9\u0dd2\u0db8 \u0d9a\u0dcf\u0dbd\u0dba\u0d9a\u0dca \u0d9c\u0d82\u0dc0\u0dad\u0dd4\u0dbb\u0dda \u0d9c\u0dd2\u0dbd\u0dd3 \u0d89\u0db1\u0dca\u0db1 \u0dc3\u0dd2\u0daf\u0dd4\u0dc0\u0dd4\u0db1\u0dda, \u0d9a\u0db3\u0dc0\u0dd4\u0dbb\u0d9a \u0dc4\u0dd2\u0dbb\u0dc0\u0dd9\u0db1\u0dca\u0db1 \u0dc3\u0dd2\u0daf\u0dd4\u0dc0\u0dd4\u0db1\u0dda \u0d85\u0db4\u0dda \u0db8\u0dcf\u0dad\u0dbb \u0da2\u0db1\u0dad\u0dcf\u0dc0\u0da7\u0dba\u0dd2. \u0db8\u0dd4\u0daf\u0dbd\u0dca \u0d87\u0db8\u0dd0\u0dad\u0dd2\u0dad\u0dd4\u0db8\u0dcf \u0d85\u0db4\u0dda \u0db4\u0dca\u200d\u0dbb\u0daf\u0dda\u0dc1\u0dba\u0dda \u0d89\u0db1\u0dca\u0db1 \u0d9a\u0dd9\u0db1\u0dd9\u0d9a\u0dca \u0dc0\u0dc1\u0dba\u0dd9\u0db1\u0dca \u0d86\u0dab\u0dca\u0da9\u0dd4\u0dc0\u0da7 \u0db8\u0ddc\u0db1 \u0db8\u0dd4\u0daf\u0dbd\u0dca \u0db4\u0dca\u200d\u0dbb\u0dc1\u0dca\u0db1 \u0dad\u0dd2\u0db6\u0dd4\u0dab\u0dad\u0dca \u0d85\u0db4\u0dda \u0da2\u0db1\u0dad\u0dcf\u0dc0\u0da7 \u0db8\u0dd9\u0dc3\u0dda \u0d8b\u0daf\u0dc0\u0dca \u0d9a\u0dbb\u0db1\u0dca\u0db1 \u0dbd\u0dd0\u0db6\u0dd3\u0db8 \u0dc3\u0dad\u0dd4\u0da7\u0d9a\u0dca. \u0db8\u0dda \u0dad\u0db8\u0dba\u0dd2 \u0db8\u0dcf\u0dad\u0dbb \u0dc4\u0daf\u0dcf\u0d9c\u0db1\u0dca\u0db1 \u0dad\u0dd2\u0dba\u0dd9\u0db1 \u0dc4\u0ddc\u0db3\u0db8 \u0dc0\u0dda\u0dbd\u0dcf\u0dc0.\n\u0db8\u0dd9\u0dc4\u0dd2 \u0daf\u0dd3 \u0d9c\u0d82\u0dc0\u0dad\u0dd4\u0dbb\u0dd2\u0db1\u0dca \u0dc4\u0dcf\u0db1\u0dd2\u0dba\u0da7 \u0db4\u0dad\u0dca \u0db4\u0dc0\u0dd4\u0dbd\u0dca 420 \u0d9a\u0da7 \u0dc0\u0db1\u0dca\u0daf\u0dd2 \u0db8\u0dd4\u0daf\u0dbd\u0dca \u0da0\u0dd9\u0d9a\u0dca \u0db4\u0dad\u0dca \u0db4\u0dca\u200d\u0dbb\u0daf\u0dcf\u0db1\u0dba \u0d9a\u0dc5 \u0d85\u0dad\u0dbb \u0dc3\u0dd4\u0db1\u0dcf\u0db8\u0dd2\u0dba\u0dd9\u0db1\u0dca \u0dc4\u0dcf\u0db1\u0dd2\u0dba\u0da7 \u0db4\u0dad\u0dca \u0db4\u0dc0\u0dd4\u0dbd\u0dca 42 \u0d9a\u0dca \u0dc3\u0db3\u0dc4\u0dcf \u0daf\u0dd3\u0db8\u0db1\u0dcf \u0db4\u0dad\u0dca\u200d\u0dbb \u0dbd\u0db6\u0dcf\u0daf\u0dd4\u0db1\u0dca\u0dc4. \u0db8\u0dda \u0d85\u0dc0\u0dc3\u0dca\u0dae\u0dcf\u0dc0 \u0d85\u0db8\u0dad\u0dcf \u0db8\u0dcf\u0dad\u0dbb \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca \u0dbd\u0dda\u0d9a\u0db8\u0dca \u0db4\u0dca\u200d\u0dbb\u0daf\u0dd3\u0db4\u0dca \u0dbb\u0dad\u0dca\u0db1\u0dcf\u0dba\u0d9a, \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0dbd\u0dda\u0d9a\u0db8\u0dca \u0daf\u0dbb\u0dca\u0dc1\u0db1 \u0dc0\u0dd2\u0d9a\u0dca\u200d\u0dbb\u0db8\u0dcf\u0dbb\u0da0\u0dca\u0da0\u0dd2 \u0db8\u0dc4\u0dad\u0dca\u0dc0\u0dbb\u0dd4 \u0daf \u0d9a\u0dad\u0dcf\u0d9a\u0dc5 \u0d85\u0dad\u0dbb \u0d87\u0dad\u0dd4\u0dc5\u0dd4 \u0db4\u0dca\u200d\u0dbb\u0dcf\u0daf\u0dda\u0dc1\u0dd3\u0dba \u0daf\u0dda\u0dc1\u0db4\u0dcf\u0dbd\u0da5\u0dba\u0dd2\u0db1\u0dca \u0dc4\u0dcf \u0dbb\u0dcf\u0da2\u0dca\u200d\u0dba \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dbb\u0dd0\u0dc3\u0d9a\u0dca \u0d87\u0dad\u0dd4\u0dc5\u0dd4 \u0dc0\u0dd2\u0dc1\u0dcf\u0dbd \u0db4\u0dd2\u0dbb\u0dd2\u0dc3\u0d9a\u0dca \u0daf \u0d91\u0d9a\u0dca\u0dc0 \u0dc3\u0dd2\u0da7\u0dd2\u0dba\u0dc4.\n\u00a0\u0d9c\u0db1\u0dca\u0daf\u0dbb \u0dc3\u0db8\u0dd6\u0dc4, \u0db8\u0dcf\u0dad\u0dbb \u0dc3\u0db8\u0dd6\u0dc4\n\u00a0\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 12:23\u0dc0\u0dd2\u0daf\u0dd9\u0dc3\u0dca\u0dc3\u0dd4\u0db4\u0dd2\u0dbb\u0dd2 \u0dc4\u0ddc\u0dbd\u0dd2\u0dc0\u0dd4\u0d9e\u0dca \u0db1\u0dd2\u0dc5\u0dd2\u0dba\u0d9a \u0db8\u0dd9\u0db1\u0dca\u0db8, \u0dc3\u0dbb\u0dab\u0dcf\u0d9c\u0dad\u0dba\u0db1\u0dca \u0db4\u0dd2\u0dc5\u0dd2\u0db6\u0db3 \u0d91\u0d9a\u0dca\u0dc3\u0dad\u0dca \u0da2\u0dcf\u0dad\u0dd3\u0db1\u0dca\u0d9c\u0dda \u0db1\u0dd2\u0dba\u0ddd\u0da2\u0dd2\u0dad\u0dc0\u0dbb\u0dd2\u0dba\u0d9a \u0dbd\u0dd9\u0dc3 \u0daf \u0d9a\u0da7\u0dba\u0dd4\u0dad\u0dd4 \u0d9a\u0dbb\u0db1, \u0db8\u0dcf\u0db1\u0dc0 \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd2\u0db1\u0dd3 \u0d87\u0db1\u0dca\u0da2\u0ddc\u0dbd\u0dd3\u0db1\u0dcf \u0da2\u0ddd\u0dbd\u0dd3 \u0d89\u0dbb\u0dcf\u0d9a\u0dba\u0da7 \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2\u0db1 \u0db6\u0dc0 \u0dc0\u0dd2\u0daf\u0dd9\u0dc3\u0dca \u0db8\u0dcf\u0db0\u0dca\u200d\u0dba \u0dc0\u0dbb\u0dca\u0dad\u0dcf\u0d9a\u0dbb \u0dad\u0dd2\u0db6\u0dda.\n\u0d87\u0db1\u0dca\u0da2\u0ddc\u0dbd\u0dd3\u0db1\u0dcf \u0da2\u0ddd\u0dbd\u0dd3 \u0d89\u0dbb\u0dcf\u0d9a\u0dba\u0dda \u0daf\u0dd9\u0dc0\u0dd0\u0db1\u0dd2 \u0dc0\u0dd2\u0dc1\u0dcf\u0dbd\u0dad\u0db8 \u0db1\u0d9c\u0dbb\u0dba \u0dbd\u0dd9\u0dc3 \u0dc3\u0dd0\u0dc5\u0d9a\u0dd9\u0db1 \u0db8\u0ddc\u0dc3\u0dd6\u0dbd\u0dca \u0db1\u0d9c\u0dbb\u0dba\u0dda \u0dc3\u0d82\u0da0\u0dcf\u0dbb\u0dba\u0d9a\u0da7 \u0d9c\u0ddc\u0dc3\u0dca \u0dc3\u0dd2\u0daf\u0dd4\u0dc0\u0dd3 \u0d87\u0dad\u0dd2 \u0db8\u0dc4\u0dcf \u0dc0\u0dca\u200d\u0dba\u0dc3\u0db1\u0dba \u0daf\u0dd0\u0d9a \u0db6\u0dbd\u0dcf\u0d9c\u0dd9\u0db1 \u0d87\u0dad.\n\u0db1\u0d9c\u0dbb\u0dba\u0da7\u0dad\u0dca \u0db1\u0d9c\u0dbb \u0dc0\u0dd0\u0dc3\u0dd2\u0dba\u0db1\u0dca\u0da7 \u0dc3\u0dd2\u0daf\u0dd4\u0dc0\u0dd4\u0dab\u0dd4 \u0dc0\u0dd2\u0db4\u0dad \u0daf\u0dd0\u0d9a\u0dd3\u0db8\u0dd9\u0db1\u0dca \u0dad\u0db8\u0db1\u0dca \u0db8\u0dc4\u0dad\u0dca \u0dc3\u0dda \u0d9a\u0db8\u0dca\u0db4\u0db1\u0dba\u0da7 \u0db4\u0dad\u0dca\u0dc0\u0dd4\u0dab\u0dd4 \u0db6\u0dc0 \u0d87\u0db1\u0dca\u0da2\u0ddc\u0dbd\u0dd3\u0db1\u0dcf \u0db4\u0dc0\u0dc3\u0dcf \u0d87\u0dad.\n\u0d87\u0dba \u0dc3\u0db8\u0d9f \u0dc0\u0dd2\u0daf\u0dd9\u0dc3\u0dca \u0db8\u0dcf\u0db0\u0dca\u200d\u0dba \u0d9a\u0dab\u0dca\u0da9\u0dcf\u0dba\u0db8\u0d9a\u0dca \u0daf \u0db8\u0dd9\u0db8 \u0dc3\u0d82\u0da0\u0dcf\u0dbb\u0dba\u0da7 \u0d91\u0d9a\u0dca\u0dc0 \u0dad\u0dd2\u0db6\u0dda.\n"},
{"author(s)": "", "article": "Monday, \u0da2\u0dd4\u0db1\u0dd2 18, 2018 - 10:47\u0db4\u0dd4\u0dc0\u0dad\u0dca\u0dc3\u0dd2\u0dba \u0dc0\u0dbb\u0dca\u0da2\u0db1\u0dba\u0dd9\u0db1\u0dca \u0d9a\u0ddc\u0dc5\u0db9 \u0db8\u0db0\u0dca\u200d\u0dba\u0db8 \u0dad\u0dd0\u0db4\u0dd0\u0dbd\u0dca \u0dc4\u0dd4\u0dc0\u0db8\u0dcf\u0dbb\u0dd4\u0dc0\u0dda \u0dc3\u0dc4 \u0db4\u0dd2\u0da7 \u0db4\u0dc5\u0dcf\u0dad\u0dca \u0dad\u0dd0\u0db4\u0dd0\u0dbd\u0dca \u0dc3\u0dca\u0dae\u0dcf\u0db1\u0dc0\u0dbd \u0dbd\u0d9a\u0dca\u0dc2 15 \u0d9a\u0da7 \u0d85\u0db0\u0dd2\u0d9a \u0dbd\u0dd2\u0db4\u0dd2 \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0d9c\u0ddc\u0da9 \u0d9c\u0dd0\u0dc3\u0dd3 \u0d87\u0dad\u0dd0\u0dba\u0dd2, \u0dad\u0dd0\u0db4\u0dd0\u0dbd\u0dca \u0d85\u0db8\u0dcf\u0dad\u0dca\u200d\u0dba\u0d82\u0dc1\u0dba\u00a0\u0db4\u0dc0\u0dc3\u0dba\u0dd2.\n\u0dad\u0dd0\u0db4\u0dd0\u0dbd\u0dca \u0d85\u0db8\u0dcf\u0dad\u0dca\u200d\u0dba\u00a0\u0d85\u0db6\u0dca\u0daf\u0dd4\u0dbd\u0dca \u0dc4\u0dbd\u0dd3\u0db8\u0dca \u0db4\u0dd0\u0dc0\u0dc3\u0dd4\u0dc0\u0dda, \u0da2\u0db1\u0dad\u0dcf\u0dc0 \u0dad\u0dc0\u0daf\u0dd4\u0dbb\u0da7\u0dad\u0dca \u0db4\u0dd3\u0da9\u0dcf\u0dc0\u0da7 \u0db4\u0dad\u0dca \u0db1\u0ddc\u0dc0\u0db1 \u0d85\u0dba\u0dd4\u0dbb\u0dd2\u0db1\u0dca \u0db8\u0dd9\u0db8 \u0d9c\u0dd0\u0da7\u0dbd\u0dd4\u0dc0 \u0d85\u0daf \u0daf\u0dd2\u0db1\u0dba\u0dda \u0dc0\u0dd2\u0dc3\u0db3\u0dd3\u0db8\u0da7 \u0d85\u0db4\u0dda\u0d9a\u0dca\u0dc2\u0dcf \u0d9a\u0dbb\u0db1 \u0db6\u0dc0\u0dba\u0dd2.\n\u0db8\u0dd9\u0dca \u0d85\u0dad\u0dbb \u0dc0\u0dd0\u0da9 \u0dc0\u0dbb\u0dca\u0da2\u0db1\u0dba\u0dda \u0db1\u0dd2\u0dbb\u0dad \u0dad\u0dd0\u0db4\u0dd0\u0dbd\u0dca \u0dc3\u0dda\u0dc0\u0d9a \u0d9c\u0dd0\u0da7\u0dbd\u0dd4 \u0dc0\u0dd2\u0dc3\u0db3\u0dd3\u0db8\u0dda \u0d85\u0dbb\u0db8\u0dd4\u0dab\u0dd2\u0db1\u0dca \u0d85\u0daf \u0daf\u0dd2\u0db1\u0dba\u0dda \u0dc3\u0dcf\u0d9a\u0da0\u0dca\u0da1\u0dcf\u0dc0\u0d9a\u0dca \u0d9a\u0dd0\u0db3\u0dc0\u0dcf \u0d87\u0dad\u0dd0\u0dba\u0dd2, \u0dad\u0dd0\u0db4\u0dd0\u0dbd\u0dca\u0db4\u0dad\u0dd2 \u0dbb\u0ddd\u0dc4\u0dab \u0d85\u0db6\u0dda\u0dbb\u0dad\u0dca\u0db1 \u0db4\u0dc0\u0dc3\u0dba\u0dd2.\n\u0dad\u0dd0\u0db4\u0dd0\u0dbd\u0dca\u0db4\u0dad\u0dd2\u0dc0\u0dbb\u0dba\u0dcf \u0db4\u0dd0\u0dc0\u0dc3\u0dd4\u0dc0\u0dda, \u0dc3\u0dcf\u0d9a\u0da0\u0dca\u0da1\u0dcf\u0dc0\u0da7 \u0dc0\u0dd2\u0dc2\u0dba \u0db7\u0dcf\u0dbb \u0d85\u0db8\u0dcf\u0dad\u0dca\u200d\u0dba\u0dc0\u0dbb\u0dba\u0dcf \u0daf \u0dc3\u0dc4\u0db7\u0dcf\u0d9c\u0dd3\u0dc0\u0dd3\u0db8\u0da7 \u0db1\u0dd2\u0dba\u0db8\u0dd2\u0dad \u0db6\u0dc0\u0dba\u0dd2.\n\u0d92\u0d9a\u0dcf\u0db6\u0daf\u0dca\u0db0 \u0dad\u0dd0\u0db4\u0dd0\u0dbd\u0dca \u0dc0\u0dd8\u0dad\u0dca\u0dad\u0dd2\u0dba \u0dc3\u0db8\u0dd2\u0dad\u0dd2 \u0d91\u0d9a\u0db8\u0dd4\u0dad\u0dd4\u0dc0\u0dda \u0d9a\u0dd0\u0db3\u0dc0\u0dd4\u0db8\u0dca\u0d9a\u0dbb\u0dd4 \u0da0\u0dd2\u0db1\u0dca\u0dad\u0d9a \u0db6\u0dab\u0dca\u0da9\u0dcf\u0dbb \u0db4\u0dd0\u0dc0\u0dc3\u0dd4\u0dc0\u0dda, \u0dad\u0db8 \u0dc0\u0dd0\u0da9\u0dc0\u0dbb\u0dca\u0da2\u0db1\u0dba \u0d86\u0dbb\u0db8\u0dca\u0db7\u00a0\u0d9a\u0dbb \u0d85\u0daf\u0da7 \u0dc3\u0dad\u0dd2\u0dba\u0d9a\u0dca \u0d9c\u0dad\u0dc0\u0dd3 \u0d87\u0dad\u0dd2 \u0db6\u0dc0\u0dba\u0dd2.\n\u0dc3\u0dcf\u0d9a\u0da0\u0dca\u0da1\u0dcf\u0dc0 \u0d85\u0dc3\u0dcf\u0dbb\u0dca\u0dae\u0d9a\u0dba\u0dd2 - \u0dad\u0dd0\u0db4\u0dd0\u0dbd\u0dca \u0dc0\u0dbb\u0dca\u0da2\u0db1\u0dba \u0d85\u0d9b\u0dab\u0dca\u0da9\u0dc0 -  update\u0db8\u0db0\u0dca\u200d\u0dba\u0db8 \u0dad\u0dd0\u0db4\u0dd0\u0dbd\u0dca \u0dc4\u0dd4\u0dc0\u0db8\u0dcf\u0dbb\u0dd4\u0dc0\u0d92\u0d9a\u0dcf\u0db6\u0daf\u0dca\u0db0 \u0dad\u0dd0\u0db4\u0dd0\u0dbd\u0dca \u0dc0\u0dd8\u0dad\u0dca\u0dad\u0dd2\u0dba \u0dc3\u0db8\u0dd2\u0dad\u0dd2 \u0d91\u0d9a\u0db8\u0dd4\u0dad\u0dd4\u0dc0\u0dda \u0d9a\u0dd0\u0db3\u0dc0\u0dd4\u0db8\u0dca\u0d9a\u0dbb\u0dd4 \u0da0\u0dd2\u0db1\u0dca\u0dad\u0d9a \u0db6\u0dab\u0dca\u0da9\u0dcf\u0dbb"}
]